

ESPERANT
Verkaro de
D-ro ZAMENHOF

SCHILLER

LA
RABISTOJ

Dramo en kvin aktoj

EL GERMANA LINGVO TRADUKIS

Dro L. L. ZAMENHOF

DUA ELDONO


PARIS

ESPERANTISTA CENTRA LIBREJO

51, Rue de Clichy (9e)
  
------------------


LA RABISTOJ

--------------------



COULOMMIERS

Imprimie Paul BROUDARD.

---------------


FREDERIKO SCHILLER 

LA RABISTOJ

Dramo en kvin aktoj

EL GERMANA LINGVO TRADUKIS

 

Dro L. L. ZAMENHOF

DUA ELDONO


PARIS
ESPERANTISTA CENTRA LIBREJO 
51, Rue de Clichy (9e)

1928

Tous droits réservés == Represo malpermesata.


PERSONOJ

MAKSIMILIANO, grafo de Moor.
KAROLO ATMANO  |
FRANCISKO      | liaj filoj.
AMALIO VON EDELREICH (= fon Edelrajĥ).
SPIEGELBERG (= Ŝpigelberg)  |libervivuloj, poste rabistoj.
SCHWEIZER (= Ŝvajcer)       |
GRIMM                       |
RAZMANN (= Racman)          |
SCHUFTERLE (= Ŝufterle)     |
ROLLER                      |
KOSINSKY (= Kosinski)       |
SCHWARZ (= Ŝvarc)           |
HERMANO, bastardo de nobelo.
DANIELO, servisto de la grafo de Moor.
MOSER (= Mozer), pastro.
Patro-monaĥo.
Bando da rabistoj.
Flankaj personoj.

La loko de agado estas Germanujo. La tempo — proksimume du jaroj.



 

LA RABISTOJ

 

AKTO UNUA

SCENO UNUA

Frankujo. Salono en la kastelo de Moor.

FRANCISKO. La MALJUNA MOOR.</p></sp>

<sp><speaker>FRANCISKO</speaker><p>Sed ĉu vi sentas vin sana? Vi estas tiel pala.</p></sp>

<sp><speaker>Maljuna Moor</speaker><p>Tute sana, mia filo, — kion vi havis, por diri
al mi?</p></sp>

<sp><speaker>FRANCISKO</speaker><p>La poŝto venis — letero de nia korespondanto en
Lepsiko...</p></sp>

<sp><speaker>MALJUNA Moor</speaker><stage>vivece</stage><p>Sciigoj pri mia filo Karolo?</p></sp>

<sp><speaker>FRANCISKO</speaker><p>Hm! Hm!... Tiel estas. Sed mi timas.... Mi ne
scias... ĉu mi... pro via sano.... Ĉu vi efektive sentas vin tute
sana?
 </p></sp>

<sp><speaker>Maljuna Moor</speaker><p>Kiel fiŝo en akvo! Pri mia filo li skribas?
Kion signifas tiu ĉi via zorgado? Vi demandis min du fojojn.</p></sp>

<sp><speaker>FRANCISKO</speaker><p>Se vi estas malsana, se vi havas nur la plej malgrandan
antaŭsenton fariĝi tia, tiam lasu min, — mi parolos al vi
en tempo pli oportuna. (Duone al si mem.) Tiu ĉi novaĵo ne estas
por malfortika korpo.</p></sp>

<sp><speaker>Maljuna Moor</speaker><p>Dio! Dio! Kion mi aŭdos?</p></sp>

<sp><speaker>FRANCISKO</speaker><p>Lasu min antaŭe iri flanken kaj verŝi larmon de
kompato pro mia perdita frato.... Mi devus silenti eterne, ĉar li
estas via filo; mi devus por eterne kaŝi lian malhonoron, ĉar li
estas mia frato. Sed obei vin estas mia unua, malĝoja devo, — tial
pardonu min,</p></sp>

<sp><speaker>Maljuna Moor</speaker><p>Ho, Karolo, Karolo! Se vi scius, kiel via konduto
turmentegas la koron de la patro! Kiel unu sola ĝoja sciigo
pri vi aldonus al mia vivo dek jarojn, farus min junulo, — dum
nun ĉiu sciigo, ho ve, alproksimigas min per unu paŝo al la tombo!</p></sp>

<sp><speaker>FRANCISKO</speaker><p>Se ĝi estas tiel, maljuna homo, tiam adiaŭ, — ni
ĉiuj ankoraŭ hodiaŭ elŝirus al ni la harojn super via ĉerko.</p></sp>

<sp><speaker>Maljuna Moor</speaker><p>Restu! Mi devas ankoraŭ fari nur la malgrandan,
mallongan paŝon.... Lasu al li lian liberecon! (Sidiĝas.)
La pekoj de liaj patroj estas punataj en la tria kaj kvara generacio,
— lasu lin fini.</p></sp>

<sp><speaker>FRANCISKO</speaker><stage>elprenas la leteron el la poŝo</stage><p>Vi konas nian
korespondanton! Vidu! La fingron de mia dekstra mano mi donus, ke
mi povu diri, ke li estas mensoganto, nigra venena mensoganto...
Kolektu viajn fortojn! Pardonu min, ke mi ne lasas vin
mem legi la leteron: vi ne ĉion devas aŭdi.</p></sp>

<sp><speaker>Maljna Moor</speaker><p>Ĉion, ĉion, mia filo! vi liberigos min de
lambastono.</p></sp>

<sp><speaker>FRANCISKO</speaker><stage>legas</stage><p>« Lepsiko, 1 de Majo. — Se min ne ligus
nerompebla promeso ne kaŝi antaŭ vi eĉ la plej malgrandan, kion
mi povas ekscii pri la sorto de via frato, plej kara amiko, neniam
mia senkulpa plumo fariĝus tirano kontraŭ vi. El cent leteroj de vi
mi povas kompreni, kiel tiaspecaj sciigoj kredeble traboras vian
fratan koron; ŝajnas al mi, kvazaŭ mi jam vidas vin, kiel vi pro la
sentaŭga, pro la abomeninda.... » (La maljuna Moor kovras sian
vizaĝon.) Vidu, patro, mi legas al vi nur la plej delikatan — « pro
la abomeninda verŝas milojn da larmoj » ; ha, ili fluis, verŝiĝis
torente de tiu ĉi kompatema vango... « Ŝajnas al mi, kvazaŭ mi
    



jam vidas vian maljunan, pian patron mortpale.... » Jesuo, Mario!
Vi jam estas tia, ankoraŭ antaŭ ol vi scias la plej malmulton!</p></sp>

<sp><speaker>Maljuna Moor</speaker><p>Pluen, pluen!</p></sp>

<sp><speaker>FRANCISKO</speaker><p>« Mortpale refalanta en sian seĝon kaj malbenanta
la tagon, en kiu la unuan fojon estis balbutita al li la vorto « patro »
Oni ne ĉion povis malkaŝi al mi, kaj el tiu malmulto, kiun mi scias,
vi ekscios nur malmulte. Ŝajnas, ke via frato plenigis nun la
mezuron de sia malhonoro; mi almenaŭ konas nenion super tio,
kion li efektive atingis, se lia genio ne superas en tio ĉi mian.
Hieraŭ noktomeze, farinte antaŭe kvardek mil dukatojn da ŝuldoj »
— bela poŝmono, mia patro — « malvirgiginte la filinon de riĉa
bankiero ĉi tie kaj morte vundinte en duelo ŝian amanton, bravan
junulon, li decidis forkuri de la justeco kune kun sep aliaj, kiujn li
entiris en sian malĉastan vivon. » — Patro, pro Dio! Patro, kio
fariĝas al vi?</p></sp>

<sp><speaker>Maljuna Moor</speaker><p>Estas sufiĉe. Ĉesu, mia filo!</p></sp>

<sp><speaker>FRANCISKO</speaker><p>Mi vin indulgas.... « Oni sendis post li kaptordonajn
leterojn, la ofenditoj laŭte krias pri kontentigo, prezo estas
anoncita por lia kapo, — la nomo Moor.... » Ne, miaj malfeliĉaj
lipoj neniam mortigu patron! (Li disŝiras la leteron.) Ne kredu ĝin,
patro, ne kredu al li eĉ unu silabon!</p></sp>

<sp><speaker>Maljuna Moor</speaker><stage>ploras maldolĉe</stage><p>Mia nomo! Mia honesta
nomo!</p></sp>

<sp><speaker>FRANCISKO</speaker><stage>ĵetas sin al li sur la kolon</stage><p>Malnobla, trioble
malnobla Karolo! Ĉu mi tion ĉi ne antaŭvidis, kiam li, estante ankoraŭ
knabo, tiel trenadis sin post la knabinoj, peladis sin kun strataj
buboj kaj kanajla kamaradaro sur herbejoj kaj montoj, forkuradis
de la preĝejo, kiel krimulo kuras de malliberejo, kaj la pfenigojn,
kiujn li elturmentadis de vi, li ĵetadis en la ĉapelon al la unua
renkontita almozulo, dum ni en la domo edifadis nin per piaj preĝoj
kaj sanktaj prediklibroj? Ĉu mi tion ĉi ne antaŭvidis, kiam la
aventurojn de Julio Cezaro kaj Aleksandro la Granda kaj aliaj



mallumegaj idolistoj li legadis pli volonte, ol la historion de la
pentofarema Tobio? Cent fojojn mi tion ĉi antaŭdiris al vi, ĉar mia
amo al li estis ĉiam en la limoj de la infana devo, — ke la junulo
ankoraŭ nin ĉiujn ĵetos en mizeron kaj honton! Ho, se li ne portus
la nomon de Moor! Se mia koro ne batus por li tiel varme! La
malpia amo, kiun mi ne povas ekstermi, iam ankoraŭ plendos
kontraŭ mi antaŭ la juĝa seĝo de Dio.</p></sp>

<sp><speaker>Maljun Moor</speaker><p>Ho, miaj esperoj! miaj oraj revoj!</p></sp>

<sp><speaker>FRANCISKO</speaker><p>Tion ĉi mi bone scias. Ĝuste pri tio mi ja ĵus
parolis. La fajra spirito, kiu flamas en la bubo, vi ĉiam diradis, kiu
faras lin tiel sentema por ĉiu ĉarmo de grandeco kaj beleco, — tiu
ĉi malkaŝemeco, kiu spegulas lian animon en lia okulo, — tiu ĉi
moleco de la sentoj, kiu lin ĉe ĉiu sufero fandigas en plorantan
simpation, — tiu ĉi vira kuraĝeco, kiu pelas lin sur la pinton de
centjaraj kverkoj kaj kurigas lin trans fosojn kaj palisarojn kaj 
malkvietajn riverojn, — tiu ĉi infana gloramo, tiu ĉi nevenkebla
obstineco kaj ĉiuj ĉi tiuj belaj brilaj virtoj, kiuj ĝermis en la paĉja
fileto, faros el li iam varman amikon por amiko, bonegan regnanon,
heroon, grandan, grandan homon. — Nun vi ĝin vidas, patro! La
fajra spirito disvolviĝis, dislarĝiĝis, belegajn fruktojn ĝi alportis.
Vidu tiun ĉi malkaŝemecon, kiel bele ĝi aliformiĝis en arogantecon!
Vidu tiun ĉi molecon, kiel dorloteme ĝi kolombumas por
koketulinoj, kiel sentema ĝi estas por la ĉarmoj de ia Frino! Vidu
tiun ĉi fajran genion, kiel ĝi en ses jaroj tiel pure forbruligis la
oleon de lia vivo, ke li, ankoraŭ vivante, vagas kiel fantomo, kaj
jen venas la homoj kaj estas tiel senhontaj kaj diras : « c'est l'amour
qui a fait ça! » Ha! vidu do tiun ĉi kuraĝan entrepreneman
kapon, kiel ĝi forĝas kaj plenumas planojn, antaŭ kiuj la heroaĵoj
de ia Cartouche kaj Howard tute malaperas! Kaj kiam ankoraŭ
tiuj ĉi belegaj ĝermoj kreskos ĝis plena matureco, — ĉar kion
perfektan oni povas atendi de tia delikata aĝo? — Eble, patro, vi
ĝisvivos ankoraŭ la ĝojon vidi lin antaŭ la fronto de ia militistaro,



kiu postenas en la sankta silento de la arbaroj kaj al la laca
migranto faciligas lian vojaĝon per duono de lia ŝarĝo, — eble vi
povos ankoraŭ, antaŭ ol vi iros en la tombon, fari pilgrimadon al
lia monumento, kiun li estos stariginta al si inter la ĉielo kaj la
tero, — eble... ho, patro, patro, patro! Serĉu al vi novan nomon,
ĉar alie per la fingroj montrados vin butikistoj kaj strataj buboj,
kiuj vidis la portreton de sinjoro via filo sur la Lepsika foirejo.</p></sp>

<sp><speaker>MALJUNA Moor</speaker><p>Kaj vi ankaŭ, mia Francisko, vi ankaŭ? Ho,
miaj infanoj! kiel ili celas al mia koro!</p></sp>

<sp><speaker>FRANCISKO</speaker><p>Vi vidas, mi ankaŭ povas esti sprita, sed mia sprito
estas piko de skorpio. Kaj poste restas la seka homo proza, la malvarma,
ligna Francisko, aŭ kiel ili alie estas nomataj tiuj titoloj,
kiujn inspiradis al vi la kontrasto inter li kaj mi, kiam li sidis sur
viaj genuoj aŭ pinĉis al vi la vangojn, — tiu iam mortos inter siaj
limaj ŝtonoj kaj putros kaj estos forgesita, dum la gloro de tiu ĉi
universala kapo flugados de unu poluso ĝis alia. Ha! per kunmetitaj
manoj dankas vin, ho ĉielo, la malvarma, seka, ligna Francisko por
tio, ke li ne estas kiel ĉi tiu!</p></sp>

<sp><speaker>Maljuna Moor</speaker><p>Pardonu min, mia infano; ne koleru patron,
kiu trovas sin trompita en siaj esperoj. Dio, kiu per Karolo sendas
al mi larmojn, per vi, mia Francisko, ilin viŝos el miaj okuloj.</p></sp>

<sp><speaker>FRANCISKO</speaker><p>Jes, patro, li viŝos ilin el viaj okuloj. Via Francisko
donos sian vivon, por plilongigi vian. Via vivo estas la orakolo,
kun kiu mi antaŭ ĉio konsiliĝas pri ĉio, kion mi volas fari,
— la spegulo, tra kiu mi ĉion rigardas; nenia devo estas por mi
tiel sankta, ke mi ne estus preta ĝin rompi, se la afero koncernas
vian karegan vivon. Ĉu vi kredas al mi?</p></sp>

<sp><speaker>Maljuna Moor</speaker><p>Vi havas ankoraŭ grandajn devojn sur vi, mia
filo. Dio vin benu por tio, kio vi por mi estis kaj estos!</p></sp>

<sp><speaker>FRANCISKO</speaker><p>Nun diru do al mi, — se vi ne estus devigata nomi
tiun filon via, vi ne estus feliĉa homo?</p></sp>

<sp><speaker>Maljuna Moor</speaker><p>Silentu! ho, silentu! kiam la akuŝistino lin



alportis al mi, mi levis lin al la ĉielo kaj ekkriis : « ĉu mi ne estas
feliĉa homo? »</p></sp>

<sp><speaker>FRANCISKO</speaker><p>Tion vi diris. Nun vi tion ĉi trovis? Vi envias la
plej senvaloran el viaj kampuloj, ke li ne estas patro al tiu, — vi
havas malĝojon dum vi havas tiun filon. Tiu ĉi malĝojo kreskos
kun Karolo, tiu ĉi malĝojo subfosos vian vivon.</p></sp>

<sp><speaker>Maljuna Moor</speaker><p>Ho! ĝi faris el mi okdekjaran homon,</p></sp>

<sp><speaker>FRANCISKO</speaker><p>Nu, sekve, — se vi rifuziĝus tiun filon?</p></sp>

<sp><speaker>Maljuna Moor</speaker><p>Francisko! Francisko ! Kion vi diras?</p></sp>

<sp><speaker>FRANCISKO</speaker><p>Ĉu ne la amo al li faras al vi la tutan malĝojon?
Sen tiu ĉi amo li por vi ne ekzistas. Sen tiu ĉi puninda, kondamninda
amo li mortis por vi, li neniam naskiĝis por vi. Ne karno
kaj sango, sed la koro faras nin patroj kaj filoj. Ne amu lin plu,
tiam tiu ĉi degeneraĵo ne estos ankaŭ plu via filo, se li eĉ estus
eltranĉita el via karno. Li estis ĝis nun la pupilo de via okulo ; sed
se turmentas vin via okulo, diras la Sankta Skribo, tiam elŝiru ĝin.
Pli bone estas iri unuokula en la ĉielon, ol duokula en la inferon
Pli bone estas iri seninfana en la ĉielon, ol se ambaŭ, la patro
la filo, iras en la inferon. Tiel parolas Dio.</p></sp>

<sp><speaker>MALJUNA Moor</speaker><p>Vi volas, ke mi malbenu mian filon?</p></sp>

<sp><speaker>FRANCISKO</speaker><p>Ne, ne! Vian filon vi ne malbenu. Kion vi nomas
via filo? Tiun, al kiu vi donis la vivon, kvankam li faras ĉiujn
eblajn penojn, por mallongigi la vian?</p></sp>

<sp><speaker>MALJUNA Moor</speaker><p>Ho, ĝi estas tro vera! Ĝi estas juĝo kontraŭ
mi. Dio ĝin ordonis al li!</p></sp>

<sp><speaker>FRANCISKO</speaker><p>Ĉu vi vidas, kiel infankore via amata infano agas
kontraŭ vi? Per via patra kunsentado li sufokas vin, li mortigas
vin per via amo, li eĉ vian patran koron mem subaĉetis, por fari
finon al via vivo. Kiam vi fine plu ne estos, tiam li estos mastro de
viaj havoj, reĝo de siaj inklinoj. La digo estos for, kaj la torento
de liaj deziroj povos pli libere fluegi. Imagu do vin sur lia loko!
Kiel ofte li devas deziri, ke la patro iru en la teron, kiel ofte li

  

devas tion ĉi deziri pri la frato, kiuj en la fluado de liaj ekscesoj
tiel senkompate maloportunigas al li la vojon? Sed ĉu tio ĉi estas
amo por amo? Ĉu tio ĉi estas infana dankemeco por patra malsevereco,
se por la volupta plezuro de unu minuto li oferas dek
jarojn de via vivo? Se la gloron de siaj patroj, kiu jam en la daŭro
de sep jarcentoj konserviĝis senmakula, li en volupta minuto metas
sur la karton? Ĉu tion ĉi vi nomas via filo? Respondu : ĉu tion ĉi
vi nomas via filo?</p></sp>

<sp><speaker>Maljuna Moor</speaker><p>Neamanta infano, ho ve! sed tamen mia
infano! tamen mia infano!</p></sp>

<sp><speaker>FRANCISKO</speaker><p>Ĉarmega, dolĉa infano, kies konstanta penado
estas ne havi plu patron. Ho, se vi tion ĉi komprenus ! Se la skvamoj
defalus de viaj okuloj! Sed via malsevereco devas fortikigi lin en
liaj diboĉaĵoj, via helpado devas ilin pravigi. Estas vero, ke vi
deŝarĝos la malbenon de lia kapo; sur vin, patro, sur vin falos la
malbeno de la kondamno.</p></sp>

<sp><speaker>MALJUNA Moon</speaker><p>Juste! tute juste! Mia, mia estas la tuta kulpo!</p></sp>

<sp><speaker>FRANCISKO</speaker><p>Kiom da miloj, kiuj trinkis ĝis plena ebrieco el la
pokalo de volupto, pliboniĝis per suferoj! Kaj ĉu la korpa doloro,
kiu akompanas ĉiun malmoderecon, ne estas montro de la volo de
Dio? Ĉu la homo per sia kruela dorlotado devas tion ĉi kontraŭbatali?
Ĉu la patro havas la rajton pereigi por ĉiam la tenotaĵon, konfiditan al
li? Pripensu, patro, se vi por kelka tempo elmetos lin al
mizero, ĉu li tiam ne devos aŭ returniĝi kaj pliboniĝi, aŭ li eĉ en
la granda lernejo de la mizero restos malnoblulo, kaj tiam — ve al
la patro, kiu la konsilojn de pli alta saĝeco neniigis per dorlotado!
— Nu, patro?</p></sp>

<sp><speaker>MALJUNA Moor</speaker><p>Mi skribos al li, ke mi deturnas de li mian
manon.</p></sp>

<sp><speaker>FRANCISKO</speaker><p>Per tio vi agos juste kaj saĝe.</p></sp>

<sp><speaker>Maljuna Moor</speaker><p>Ke li neniam venu antaŭ miajn okulojn,</p></sp>

<sp><speaker>FRANCISKO</speaker><p>Tio faros sanigan efikon.

 

  
Maljuna Moor, ame, — Ĝis li fariĝos alia !</p></sp>

<sp><speaker>FRANCISKO</speaker><p>Nu, bone, bone! Sed se li nun venos kun la masko
de hipokritulo, plorakiros vian kompaton, flatakiros vian pardonon,
kaj morgaŭ li iros kaj mokos vian malfortecon en la brakoj de siaj
malĉastulinoj? Ne, patro! Li memvole revenos, kiam la konscienco
lin senkulpigos.</p></sp>

<sp><speaker>Maljuna Moor</speaker><p>Mi tion ĉi tuj skribos al li.</p></sp>

<sp><speaker>FRANCISKO</speaker><p>Haltu! ankoraŭ unu vorton, patro! Mi timas, ke
via indigno diktus al vi tro akrajn vortojn, kiuj fendus al li la
koron, — kaj krom tio, ĉu vi ne opinias, ke li rigardos kiel pardonon
jam tiun fakton, ke vi indigas lin ankoraŭ je via propramana
skribado? Tial estos pli bone, se vi lasos la skribadon al mi.</p></sp>

<sp><speaker>Maljuna Moor</speaker><p>Faru tion ĉi, mia filo. — Ha, ĝi ja rompus al
mi la koron! Skribu al li....</p></sp>

<sp><speaker>FRANCISKO</speaker><stage>rapide</stage><p>Sekve tiel restas decidite?</p></sp>

<sp><speaker>MALJUNA Moor</speaker><p>Skribu al li, ke mi mil sangajn larmojn, mil
sendormajn noktojn... Sed ne alkonduku mian filon al malespero!</p></sp>

<sp><speaker>FRANCISKO</speaker><p>Ĉu vi ne volas iri en la liton, patro? Ĝi tro forte
vin skuis.</p></sp>

<sp><speaker>MALJUNA Moor</speaker><p>Skribu al li, ke la patra brusto... Mi diras al
vi, ne alkonduku mian filon al malespero! (Li foriras malgaje.)</p></sp>

<sp><speaker>FRANCISKO</speaker><stage>rigardante post li kun ridado</stage><p>Konsolu vin, maljunulo!
vi neniam premos lin al via brusto; la vojo al ĝi estas barita
por li, kiel la ĉielo por la infero. Li estis elŝirita el viaj brakoj
antaŭ ol vi sciis, ke vi tion ĉi povus deziri. Mi estus ja mizera
fuŝisto, se mi ne povus eĉ tion atingi, ke mi disigu filon de la koro
de la patro, se ĝi eĉ estus alkroĉita al ĝi per feraj ligiloj. Mi
aranĝis ĉirkaŭ vi magian rondon de malbenoj, kiun li ne povos
transsalti. Mi gratulas, Francisko! for estas la amata infano, — la
arbaro estas pli luma. Mi devas zorge levi ĉiujn pecetojn da papero,
ĉar facile povus okazi, ke iu rekonus mian skribon! (Li kolektas la
disŝiritajn pecojn de la letero.) Kaj malĝojo baldaŭ ankaŭ la



maljunulon forigos, — kaj al ŝi mi devas elŝiri tiun ĉi Karolon el la
koro, se eĉ duono de ŝia vivo elŝiriĝus kune.

Mi havas grandajn rajtojn koleri la naturon, kaj — mi ĵuras per
mia honoro — mi faros uzon el tiuj rajtoj. Kial mi ne elrampis la
unua el la ventro de la patrino? Kial ne la sola? Kial la naturo
devis meti sur min tiun ĉi ŝarĝon de malbeleco? ĝuste sur min?
Tute tiel, kvazaŭ ĝi ĉe mia naskiĝo uzus ian senvaloran restaĵon.
Kial ĝuste al mi ĝi donis tiun ĉi nazon de Laplandano? ĝuste al
mi tiun ĉi buŝegon de negro? tiujn ĉi okulojn de Hotentoto? Vere,
mi opinias, ke la plej abomenindajn partojn de ĉiuj homaj specoj
ĝi ĵetis en unu amason kaj ĝi min el tio ĉi bakis. Tondro kaj
morto! Kiu ĝin rajtigis, ke ĝi al tiu donu tion aŭ alian kaj al mi ne
donu? Ĉu iu povis klopodi pri ĝia favoro, antaŭ ol li naskiĝis? aŭ
ĝin ofendi, antaŭ ol li mem estiĝis? Kial ĝi agis tiel partie?

Ne, ne! mi estas maljusta kontraŭ ĝi. Ĝi ja donacis al ni elpenseman
spiriton, ĝi elmetis nin nudaj kaj mizeraj sur la bordon de
tiu ĉi ĝranda oceano mondo, — naĝu, kiu povas naĝi, kaj kiu estas
tro mallerta, tiu dronu! Ĝi nenion al mi donis; kio mi volas fari
min, estas mia afero. Ĉiu havas egalan rajton por la plej granda
kaj por la plej malgranda; pretendo disbatiĝas kontraŭ pretendo,
inklino kontraŭ inklino kaj forto kontraŭ forto. La rajto loĝas ĉe
la venkinto, kaj la limoj de nia forto estas niaj leĝoj.

Estas vero, ke ekzistas certaj societaj interkonsentoj, kiujn oni
aranĝis, por irigi la pulson de la monda societo. Honesta homo!
efektive ĝi estas grandvalora monero, per kiu oni povas majstre
brokanti, se oni scias bone ĝin spezi. Konscienco, — ho, jes, certe!
brava ĉifonfiguro, por fortimigi paserojn de ĉerizarboj! Ankaŭ
bone skribita kambio, per kiu eĉ bankrotulo en ekstrema okazo
al si helpas. 

Efektive tre laŭdindaj aranĝoj, por teni la malsaĝulojn en respekto
kaj la popolamason sub la pantoflo, por ke al la prudentuloj
estu pli oportune. Sen dubo, tre amuzaj aranĝoj! Ili memorigas al




mi la barilojn, kiujn miaj kampuloj tre ruze konstruas ĉirkaŭ siaj
kampoj, por ke neniu leporo transsaltu, jes, tre severe, neniu
leporo! Sed la moŝto sinjoro ekpikas sian ĉevalon per sprono kaj
agrable galopas tra la estinta grenkampo,

Malfeliĉa leporo! ĝi estas ja kompatinda rolo, se oni devas esti
leporo en tiu ĉi mondo! Sed la moŝto sinjoro bezonas leporojn!

Tial kuraĝe transen! Kiu nenion timas, estas ne malpli potenca,
ol tiu, kiun ĉiu timas. Estas nun modo porti ĉe la pantalonoj
bukojn, per kiuj oni povas laŭvole laĉi ilin pli vaste aŭ pli
malvaste. Ni farigos al ni konsciencon laŭ la plej nova fasono, por ke
ni povu ĝin bone disbuki pli vaste, kiam ni pli enpakas. Kion ni
estas kulpaj? Iru al la tajloro! Multe kaj ripete mi aŭdis pri tiel
nomata samsanga amo, kiu al iu bonorda domemulo povus varmegigi
la kapon; tio ĉi estas via frato! Tradukite ĝi estas : li elsaltis el
tiu sama forno, el kiu vi elsaltis, — sekve li estu sankta por vi!
Rimarku do bone tiun ĉi artifikan konsekvencon, tiun ĉi amuzan
konkludon de la najbareco de korpoj al la harmonio de spiritoj, de
la sameco de naskiĝloko al la sameco de sentoj, de la sameco de
nutraĵo al la sameco de inklinoj. Sed pluen, — ĝi estas via patro!
li donis al vi la vivon, vi estas lia karno, lia sango, sekve li estu
sankta por vi! Denove ruza konsekvenco! Mi volus ja demandi,
kial li min faris? Certe ja ne el amo al mi, kiu ankoraŭ estis fariĝonta
ulo? Ĉu li min konis antaŭ ol li min faris? Aŭ ĉu li pensis
pri mi, kiam li min faris? Aŭ ĉu li deziris ĝuste min, kiam li min
faris? Ĉu li sciis, kio mi fariĝos? Tion ĉi mi ne konsilus al li, ĉar
tiam mi povus puni lin por tio, ke li min tamen faris! Ĉu mi
povas danki lin por tio, ke mi fariĝis viro? Tiel same malmulte,
kiel mi povus plendi kontraŭ li, se li farus el mi virinon. Ĉu mi
povas nomi amo tion, kio ne estas bazita sur estimo al mia « mi »
Ĉu povis ekzisti estimo al mia « mi », kiu estis ankoraŭ nur naskiĝonta
de tio, de kio ĝi devis esti la kaŭzo? Kie do tie estas la
sankteco? Eble en la ago mem, per kiu mi naskiĝis? Kvazaŭ li

 



ĉi estus io pli, ol bruta procedo por la kontentigo de bruta volupta
deziro! Aŭ eble ĝi kuŝas en la rezultato de tiu ĉi ago, kiu ja estas
nenio alia, ol fera necesaĵo, kiun oni tiel volonte forigus, se tio ĉi
ne kostus karnon kaj sangon? Ĉu eble por tio mi devas lin danki,
ke li min amas? Tio ĉi estas vantemeco de lia flanko, la amata
peko de ĉiuj artistoj, kiuj koketas kun si pri sia verko, se ĝi eĉ</p></sp>

<sp><speaker>estas plej malbela</speaker><p>Vidu do, tio ĉi estas la tuta magiaĵo, kiun
vi envolvas en sanktan nebulon, por malbonuzi nian timemecon.
Ĉu ankaŭ mi devas lasi irigi min per tio kiel knabon?

Kuraĝe do! kuraĝe al la laboro! Mi volas ĉion ĉirkaŭ mi ekstermi,
kio baras al mi la eblon esti mastro. Mastro mi devas esti, por ke mi
atingu per forto tion, por kio mankas al mi amindeco! (Foriras.)





SCENO DUA

Drinkejo ĉe la limo de Saksujo.


KAROLO MOOR, profundiĝinte en libron. SPIEGELBERG, trinkante
ĉe tablo.</p></sp>

<sp><speaker>Moor</speaker><stage>formetas la libron</stage><p>Mi sentas abomenon al tiu ĉi inkmakula
tempo, kiam mi en mia Plutarĥo legas pri grandaj homoj.</p></sp>

<sp><speaker>SPIEGELBERG</speaker><stage>metas glason antaŭ lin kaj trinkas</stage><p>Jozefon vi
devas legi. </p></sp>

<sp><speaker>Moor</speaker><p>La hela fajro de Prometeo elbrulis, anstataŭ ĝi oni
prenas nun la flamon de likopodio, — teatra fajro, kiu ne ekbruligas
eĉ pipon da tabako. Jen ili ungetas, kiel ratoj sur la bastonego
de Herkuleso, kaj forstudas la tutan cerbon el sia kranio pri tio,
kio estis la materio, kiun li havis en siaj testikoj. Franca abato
predikas, ke Aleksandro estis timemulo; ftiza profesoro almetas
ĉe ĉiu vorto boteleton da amoniako al sia nazo kaj legas studigon
pri forto. Hometoj, kiuj svenas, kiam ili faris bubon, kritikas la
taktikon de Hanibalo; malsekorelaj buboj kaptas frazojn el la

 
 
batalo apud Kannoj kaj plorgrimacas pri la venkoj de Scipiono,
ĉar ili devas raporti pri ili lecionojn.</p></sp>

<sp><speaker>SPIEGELBERG</speaker><p>Tio ĉi estas ja tute aleksandria plorado.</p></sp>

<sp><speaker>Moor</speaker><p>Bela pago por via ŝvito en la kampa batalo, ke vi nun
vivas en gimnazioj kaj via senmorteco estas ĝeme trenata en
librojrimeno. Valorega rekompenco por via elverŝita sango, ke
Nurnberga butikisto nun volvas vin ĉirkaŭ kuko, aŭ, en pli feliĉa
okazo, franca tragediverkisto vin ŝraŭbas sur altajn irbastonojn
kaj tiras vin per metalfadenoj. Ha, ha, ha!</p></sp>

<sp><speaker>SPIEGELBERG</speaker><stage>trinkas</stage><p>Legu Jozefon, mi vin petas pri tio.</p></sp>

<sp><speaker>Moor</speaker><p>Fi, fi al la sensuka tempaĝo de kastritoj, kiu taŭgas
por nenio, nur por remaĉadi la farojn de la antaŭa tempo kaj
kripligi per komentarioj la heroojn de la antikveco kaj sensencigi
ilin per tragedioj. La forto de la lumboj malaperis, kaj nun biera
feĉo devas helpi pluplanti la homan genton.</p></sp>

<sp><speaker>SPIEGELBERG</speaker><p>Teo, frato, teo!</p></sp>

<sp><speaker>Moor</speaker><p>Ili baras al si la sanan naturon per sensencaj konvencioj,
ne kuraĝas eltrinki glason, ĉar ili devas trinki nepre pro ies
sano, — ili lekas la botpurigiston, ke li ilin protektu ĉe lia
eminenta moŝto, kaj ili regalas per la piedo la mizerulon, kiun ili ne
timas. Ili adoras sin reciproke pro tagmanĝo kaj estas pretaj
veneni sin reciproke pro matraco, kiun ĉe aŭkcio iu forŝiris de ili
per plidono. Ili kondamnas la sadukeon, kiu ne venas sufiĉe diligente
en la preĝejon, kaj ili prikalkulas siajn procentegojn ĉe la
altaro; ili genufleksas, por ke ili povu bone etendi la trenaĵon de
sia vesto, — ne deturnas okulon de la pastro, por ke ili vidu, kiel
lia peruko estas frizita. Ili svenas, kiam ili vidas sangantan anseron,
kaj plaŭdas per la manoj, kiam ilia konkuranto iras bankrote
de la borso.... Kiel ajn varme mi premis al ili la manojn... « nur
unu tagon ankoraŭ »... vane! En malliberejon la hundon!... Petoj,
ĵuroj, larmoj... (Piedfrapante la plankon.) Infero kaj diablo!</p></sp>

<sp><speaker>SPIEGELBERG</speaker><p>Kaj pro iaj kelkaj miloj da favaj dukatoj
  </p></sp>

<sp><speaker>Moor</speaker><p>Ne! mi ne volas pensi pri tio! Ke mi enpremu mian
korpon en korseton kaj mi laĉu mian volon per leĝoj! La leĝo faris
limakan iron el tio, kio devis fariĝi flugo de aglo. La leĝo kreis
ankoraŭ neniun grandan homon, sed la libereco elkovas kolosojn
kaj ekstremaĵojn. Ili enpalisas sin en la peritoneon de tirano, penas
plaĉi al la kapricoj de lia stomako kaj lasas sin premi per la ventoj
de liaj intestoj. Ha, se la spirito de Hermano ankoraŭ bruletus en
lia cindro! Oni metu min antaŭ anaron da knabegoj kiel mi, tiam
Germanujo fariĝos respubliko, kontraŭ kiu Romo kaj Sparto estos
monaĥinejoj! (Li ĵetas la spadon sur la tablon kaj leviĝas.)</p></sp>

<sp><speaker>SPIEGELBERG</speaker><stage>suprensaltante</stage><p>Brave! Bravisime! Vi venigas
min rekte al la ĝusta ĉapitro. Mi diros al vi ion en la orelon, Moor,
kio jam de longe min okupas, — kaj vi estas la ĝusta homo por
tio... drinku, frato, drinku!... Kiel plaĉas al vi, se ni fariĝus
hebreoj kaj ni denove restarigus la regnon? </p></sp>

<sp><speaker>Moor</speaker><stage>ridas el la tuta gorĝo</stage><p>Ha, nun mi komprenas, nun mi
komprenas, — vi volas eligi el modo la prepucion, ĉar la barbiro
forprenis jam vian?</p></sp>

<sp><speaker>SPIEGELBERG</speaker><p>Ha, vi, malfaremulo! Estas vero, ke mi per
stranga okazo estas jam antaŭe cirkumcidita. Sed diru, ĉu ĝi ne
estas sprita kaj kuraĝa plano? Ni dissendos manifeston al ĉiuj
kvar flankoj de la mondo, kaj ni vokos al Palestino ĉion, kio ne
manĝas porkan viandon. Tiam mi pruvos per konvinkaj dokumentoj,
ke Herodo, la kvaronprinco, estis mia praprapatro kaj tiel
plu. Jen ĝi estos venka kriado, mia kara, kiam ili denove elrampos
supren kaj povos rekonstrui Jeruzalemon! Poste tuj la Turkojn
for el Azio, dum la fero estas ankoraŭ varmega, — haki cedrojn
sur la Libano, konstrui ŝipojn, kaj la tuta popolo brokantu per
malnovaj pasamentoj kaj bukoj. Dume...

Moor, ridetante prenas lian manon, — Kamarado! al la malsaĝaj
petoloj venis nun fino.</p></sp>

<sp><speaker>SPIEGELBERG</speaker><stage>mirigite</stage><p>Fi, vi ja ne volos ludi la rolon de erarinta



filo? Tia knabego kiel vi, kiu per la spado pli gratis sur
vizaĝoj, ol tri kancelariuloj en la daŭro de superjaro skribis en
la libron de ordonoj! Ĉu mi revoku en vian memoron la historion
pri la granda hunda kadavro? Ha, mi devas repentri al vi denove
vian propran figuron, — tio ĉi enblovos fajron en viajn vejnojn, se
nenio alia vin plu entuziasmigas. Ĉu vi memoras ankoraŭ, kiel la
sinjoroj de la kolegio forpafigis piedon al via dogo, kaj vi pro
revenĝo ordonis faston en la tuta urbo? Oni koleris pri via ordono;
sed vi, ne mallaborema, lasas foraĉeti por vi la tutan viandon en
la tuta urbo tiamaniere, ke post ok horoj ne restas jam eĉ unu
osto en la tuta ĉirkaŭaĵo kaj la prezo de la fiŝoj komencas leviĝi.
Urbestraro kaj urbanaro krias pri venĝo. Ni, studentoj, vigle eliras
en la nombro de dek-sep centoj, kun vi antaŭ la fronto, kaj viandistoj
kaj tajloroj kaj butikistoj malantaŭe, kaj hotelistoj, barbiroj
kaj ĉiuj metiistaj korporacioj, kaj ili krias, ke ili bombardos la
urbon, se oni tuŝos al la studentoj eĉ unu haron. Tiam la afero
finiĝis, kiel la pafado ĉe Hornbergo, kaj ili devis foriri kun longa
nazo. Vi venigas doktorojn, tutan kuracistan konsiliĝon, kaj vi
proponis tri dukatojn, se iu volos skribi recepton por la hundo. Ni
esperis, ke la sinjoroj havos tro multe da honoro en si kaj diros
« ne », kaj ni jam antaŭdecidis, ke ni ilin devigu perforte. Sed tio
ĉi estis senbezona, la sinjoroj interbatis sin pro la tri dukatoj, kaj
per konkura marĉando la prezo falis ĝis tri bacoj; en unu horo
estis skribitaj dek-du receptoj, tiamaniere, ke la besto baldaŭ kadavriĝis.</p></sp>

<sp><speaker>Moor</speaker><p>Malnoblaj kanajloj!</p></sp>

<sp><speaker>SPIEGELBERG</speaker><p>La funebra soleno estas aranĝata en plena
parado, funebraj versaĵoj pri la hundo en granda amaso, kaj ni
elmarŝis en la nokto, ĉirkaŭ mil personoj, havante lanternon en
unu mano kaj niajn spadojn en la alia, kaj tiel ni iris tra la urbo
kun sonorigado kaj tintado, ĝis la hundo estis enterigita. Tiam
komenciĝis manĝegado, kiu daŭris ĝis lumo malena; poste vi

 
 

dankis la sinjorojn por la kora kondolenco kaj vi lasis vendi la
viandon por duono de la prezo. « Mort de ma vie!» tiam oni
respektis nin, kiel garnizonon en militakirita fortikaĵo....</p></sp>

<sp><speaker>Moor</speaker><p>Kaj vi ne hontas fanfaroni per ĉi tio? Vi ne havas eĉ
tiom da hontemeco, por honti pro tiuj petoloj?</p></sp>

<sp><speaker>SPIEGELBERG</speaker><p>Iru, iru! vi ne estas plu Moor. Ĉu vi memoras
ankoraŭ, kiel milfoje vi, tenante la botelon en la mano, mokadis la
maljunan avarulon kaj diradis, ke li ĉiam plu nur kolektu kaj
ŝparu, kaj vi por tio drinkkrevigos vian gorĝon? Ĉu vi memoras
ankoraŭ? he? vi memoras ankoraŭ? Ho, vi, malpia, mizera
fanfaronisto! tio estis ja parolita vire kaj nobele, sed...</p></sp>

<sp><speaker>Moor</speaker><p>Malbenita vi estu, ke vi min rememorigas pri tio!
Malbenita mi estu, ke mi tion ĉi diris! Sed ĝi estis nur en la
ebrieco de la vino, kaj mia koro ne aŭdis, kion mia lango fanfaronis.</p></sp>

<sp><speaker>SPIEGELBERG</speaker><stage>balancas la kapon</stage><p>Ne, ne, ne! Tio ĉi ne povas
esti. Ne eble, frato, vi ne povas tiel opinii serioze. Diru, frateto, ĉu
ne la mizero vin tiel agordas? Venu, mi rakontos al vi peceton el
miaj bubaj jaroj. Mi havis tiam apud mia domo foson, kiu, se preni
la plej malmulte, havis almenaŭ ok futojn da larĝeco, kaj ni,
buboj, konkure penadis transsalti ĝin. Sed la penado estis vana.
Pum! vi jam kuŝis, kaj oni mokis kaj ridis pri vi kaj superĵetadis
vin per neĝbuloj. Apud mia domo kuŝis sur ĉeno la hundo de
ĉasisto, tre mordema bestego, kiu kaptadis kiel fulmo la knabinojn
per la rando de la vesto, kiam ili ne rimarkis kaj iris tro
proksime. Nu, por mi ĝi estis la plej kora ĝojo inciti la hundon,
kie mi nur povis, kaj mi preskaŭ krevis de ridado ĉiufoje, kiam la
kanajlo min tiam tiel kolerege rigardis kaj tiel volonte sin ĵetus
sur min, se ĝi nur povus. — Kio okazis? Unu fojon mi denove
faras al ĝi tiel, kaj mi ĵetas al ĝi ŝtonon en la ripon tiel forte,
ke de furiozo la besto deŝiras sin de la ĉeno kaj ĵetas sin al mi,
kaj mi, kiel pelata de ĉiuj diabloj, forkuras per ĉiuj fortoj... Fulmo
kaj tondro! jen estas ĝuste la malbenita foso antaŭ mi! Kion fari?

 


La hundo min jam atingas, kaj ĝi estas furioza, — tial, rapide
decidite, mi faras salton — kaj mi troviĝas transe. Al tiu ĉi salto mi
devis danki mian vivon, ĉar la bestego disŝirus min al pecetoj.</p></sp>

<sp><speaker>Moor</speaker><p>Sed por kio vi nun tion ĉi rakontas?</p></sp>

<sp><speaker>SPIEGELBERG</speaker><p>Por tio, ke vi vidu, kiel la fortoj kreskas en la
mizero. Tial mi ne ektimas, kiam venas ekstremeco. La kuraĝo
kreskas kune kun la danĝero; la forto grandiĝas en premateco. La
sorto kredeble volas fari el mi grandan homon, ĉar ĝi metas al mi
sur la vojon tiom da malhelpoj.</p></sp>

<sp><speaker>Moor</speaker><stage>malkontente</stage><p>Mi ne scias, por kio ni ankoraŭ devus havi
kuraĝon kaj ne havis ĝin.</p></sp>

<sp><speaker>SPIEGELBERG</speaker><p>Tiel? Kaj vi volas do lasi, ke viaj talentoj en vi
aerdisiĝu? ke viaj kapabloj enteriĝu? Ĉu vi opinias, ke viaj petoloj
en Lepsiko prezentas la limojn de homa sprito? Ni venu antaŭe
en la grandan mondon — Parizon, Londonon, — kie oni ricevas
vangofrapojn, se oni iun salutas per la nomo de honesta homo.
Jen tie estas efektiva kora plezuro, kiam oni praktikas la metion
en grandaj mezuroj. Vi miros, vi larĝe malfermos la okulojn!
Atendu, kaj kiel oni falsofaras skribon, trompoturnas ludostojn,
disrompas serurojn kaj elŝutas el kofroj ilian internaĵon, — tion ĉi
vi ankoraŭ lernos de Spiegelberg! Sur la unua renkontita pendingo
oni devas pendigi tiun kanajlon, kiu kun rektaj fingroj volas morti
de malsato.

Moor, distrite, — Kiel? vi progresis ankoraŭ pli?</p></sp>

<sp><speaker>SPIEGELBERG</speaker><p>Ŝajnas al mi, ke vi ne havas konfidon al mi.
Atendu, lasu min antaŭe varmiĝi, tiam vi vidos miraklojn! Via
cerbeto renversiĝos en via kranio, kiam mia naskema sprito akuŝiĝos.
(Levas sin, flamiĝe.) Kiel lume fariĝas en mi! Grandaj ideoj
elkrepuskiĝas en mia animo! Gigantaj planoj fermentas en mia kreema
kranio. Malbenita dormemeco (Frapante al si la kapon.) ĝis nun
katenis miajn fortojn, baris kaj jugis miajn intencojn! Mi vekiĝas,
mi sentas, kiu mi estas, kiu mi devas fariĝi!

 

 </p></sp>

<sp><speaker>Moor</speaker><p>Vi eŝtas malsaĝulo. La vino fanfaronas el via cerbo.</p></sp>

<sp><speaker>SPIEGELBERG</speaker><stage>pli flamiĝe</stage><p>« Spiegelberg, — oni diros, — ĉu vi
estas sorĉisto, Spiegelberg? » — « Estas domaĝe, ke vi ne fariĝis
generalo, Spiegelberg, — diros la reĝo, — vi forpelus la Aŭstrojn
tra butontruo. » — « Jes, — krios la doktoroj, — ĝi estas nepardonebla,
ke tiu homo ne studis la medicinon, li certe elpensus
novan pulvoron kontraŭ la kropo. » — « Ha, kial li ne dediĉis
sin speciale al la politika ekonomio, — ĝemos en siaj kabinetoj la
diversaj Sully'oj, — li el ŝtonoj elsorĉus luidorojn. » Kaj pri
Spiegelberg oni parolados en la oriento kaj en la okcidento, kaj en
koton oni vin ĵetos, vi, timemuloj, vi, bufoj, dum Spiegelberg kun
etenditaj flugiloj flugos al la templo de la senmorta gloro.</p></sp>

<sp><speaker>Moor</speaker><p>Feliĉan vojon! Levu vin per kolonoj de malhonoro al
la supro de la gloro. En la ombro de miaj prapatraj arbaretoj, en la
brakoj de mia Amalio, logas min plezuro pli nobla. Jam en la
pasinta semajno mi skribis al mia patro pri pardono, mi ne kaŝis
antaŭ li eĉ la plej malgrandan cirkonstancon, kaj kie estas sincereco,
tie estas ankaŭ kompato kaj helpo. Ni diru al ni reciproke
adiaŭ, Maŭrico. Ni vidas nin hodiaŭ kaj neniam plu. La poŝto
venis. La pardono de mia patro estas jam interne de la muroj de
tiu ĉi urbo.

(Aperas Schweizer, Grimm, Roller, Schufterle kaj Razmann.)</p></sp>

<sp><speaker>ROLLER</speaker><p>Ĝu vi scias, ke oni nin serĉas?</p></sp>

<sp><speaker>Grimm</speaker><p>Ke ni eĉ unu minuton ne estas certaj, ke oni nin tuj
ne arestos?</p></sp>

<sp><speaker>Moor</speaker><p>Ĝi min ne mirigas. Fariĝu, kio volas! Ĉu vi ne
vidis Schwarzon? Ĉu li ne diris al vi pri letero, kiun li havas por
mi?</p></sp>

<sp><speaker>Roller</speaker><p>Jam longe li vin serĉas, Mi supozas ion tiuspecan.</p></sp>

<sp><speaker>Moor</speaker><p>Kie li estas? kie? kie? (Volas rapide foriri.)</p></sp>

<sp><speaker>Roller</speaker><p>Restu! Ni diris al li, ke li venu ĉi tien. Vi tremas?</p></sp>

<sp><speaker>Moor</speaker><p>Mi ne tremas. Kial mi devus tremi? Kamaradoj, tiu ĉi

 

 
letero... Ĝoju kun mi! Mi estas la plej feliĉa homo sub la suno, —
kial mi devus tremi?

(Aperas Schwarz.)</p></sp>

<sp><speaker>Moor</speaker><stage>kuras al li renkonte</stage><p>Frato, frato! la leteron! la leteron!</p></sp>

<sp><speaker>Schwarz</speaker><stage>donas al li la leteron, kiun li rapidege malfermas</stage><p>Kio
al vi estas? vi ja fariĝis pala kiel la muro!</p></sp>

<sp><speaker>Moor</speaker><p>La skribkaraktero de mia frato!</p></sp>

<sp><speaker>Schwarz</speaker><p>Kion do tie faras Spiegelberg?</p></sp>

<sp><speaker>GRIMM</speaker><p>La homo estas freneza. Li faras gestojn, kiel ĉe la malsano
de Sankta Vito.</p></sp>

<sp><speaker>SCHUFTERLE</speaker><p>Lia prudento turniĝas. Mi pensas, ke li faras
versojn.</p></sp>

<sp><speaker>RAZMANN</speaker><p>Spiegelberg! He, Spiegelberg! La kanajlo ne aŭdas.</p></sp>

<sp><speaker>GRIMM</speaker><stage>skuas lin</stage><p>Homo! ĉu vi sonĝas, aŭ....?

SPIEGELBERG, kiu la tutan tempon en la angulo de la ĉambro faradis
pantomimojn de projektofaranto, suprensaltas sovaĝe. — « La bourse
ou la vie! » (Li kaptas Schweizeron ĉe la kolo, kaj tiu trankvile ĵetas
lin al la muro. Moor faligas la leteron kaj rapide elkuras. Ĉiuj salte
leviĝas.)</p></sp>

<sp><speaker>ROLLER</speaker><stage>krias post la elkurinto</stage><p>Moor! Kien vi kuras? Kion vi
faras?</p></sp>

<sp><speaker>Grimm</speaker><p>Kio estas al li? Kio estas al li? Li estas pala kiel
kadavro.

Schweizer — Belaj novaĵoj ĝi kredeble estas! Ni rigardu!</p></sp>

<sp><speaker>Roller</speaker><stage>levas la leteron de la tero kaj legas</stage><p>« Malfeliĉa frato! »
— la komenco sonas gaje — « Nur per mallongaj vortoj mi devas
al vi raporti, ke via espero ne plenumiĝis. La patro komisiis min
diri al vi, ke vi iru, kien kondukas vin viaj malhonoraj agoj. Li
ankaŭ diras, ke vi faru al vi nenian esperon plorakiri iam pardonon
ĉe liaj piedoj, se vi ne volas atendi, ke en la subteraĵoj de liaj
turoj oni regaladu vin per akvo kaj pano tiel longe, ĝis viaj haroj
elkreskos kiel aglaj plumoj, kaj viaj ungoj fariĝos kiel ungegoj de

 

 


birdoj. Tio ĉi estas liaj propraj vortoj. Li ordonas al mi fini la
leteron. Adiaŭ por ĉiam! Mi vin bedaŭras. — Francisko de Moor. »</p></sp>

<sp><speaker>SCHWEIZER</speaker><p>Sukerdolĉa frateto, efektive! Francisko estas
nomata tiu kanajlo?</p></sp>

<sp><speaker>SPIEGELBERG</speaker><stage>senbrue alpaŝante</stage><p>Oni parolas pri akvo kaj
pano? Bela vivo! Nu, mi ion alian elzorgis por vi! Ĉu mi ne diris,
ke fine mi devas pensi por vi ĉiuj?</p></sp>

<sp><speaker>SCHWEIZER</speaker><p>Kion la ŝafa kapo diras? La azeno volas pensi por
ni ĉiuj?</p></sp>

<sp><speaker>SPIEGELBERG</speaker><p>Leporoj, kripluloj, lamaj hundoj vi ĉiuj estas, se
vi ne havas la kuraĝon, por riski ion grandan!</p></sp>

<sp><speaker>Roller</speaker><p>Nu, tio. efektive ni estus, vi estas prava! sed ĉu ĝi
elŝiros nin el tiu ĉi malbenita situacio, tio, kion vi volas riski? Ĉu
ĝi elŝiros?</p></sp>

<sp><speaker>SPIEGELBERG</speaker><stage>kun fiera rido</stage><p>Mizera simplulo! elŝiri el tiu ĉi
situacio? ha, ha, ha! elŝiri el tiu ĉi situacio? Kaj pli multe via
fingringo da cerbo ne pretendas? Kaj kun tio ĉi via ĉevalino iras
jam al la stalo? Spiegelberg estus hunda semo, se li per tio ĉi
volus eĉ komenci. Heroojn, mi diras al vi, baronojn, princojn,
diojn ĝi faros el vi!</p></sp>

<sp><speaker>RAZMANN</speaker><p>Tio ĉi estas tro multe por unu fojo, efektive! Sed
ĝi estos kredeble kolrompa laboro, ĝi kostos kredeble almenaŭ la
kapon?</p></sp>

<sp><speaker>SPIEGELBERG</speaker><p>Ĝi postulas nenion krom kuraĝo, ĉar koncerne
la saĝon, mi ĉion prenas sur min. Kuraĝon, mi diras al vi,
Schweizer, kuraĝon, Roller, Grimm, Razmann, Schufterle!
Kuraĝon!</p></sp>

<sp><speaker>SCHWEIZER</speaker><p>Kuraĝon? Se nur tio ĉi estas bezona, kuraĝon
mi havas sufiĉe, por iri nudapiede tra la mezon de la infero.</p></sp>

<sp><speaker>SCHUFTERLE</speaker><p>Sufiĉe da kuraĝo, por boksi sub minacanta
pendingo kun la diablo mem pro mizera pekulo.</p></sp>

<sp><speaker>SPIEGELBERG</speaker><p>Tio ĉi al mi plaĉas! Se vi havas kuraĝon, tiam

 
 

iu el vi elpaŝu kaj diru, ke li havas ankoraŭ ion por perdi kaj ne
ĉion por gajni!</p></sp>

<sp><speaker>Schwarz</speaker><p>Efektive, estus io por perdi, se mi volus perdi tion,
kion mi povas ankoraŭ gajni!</p></sp>

<sp><speaker>RAZMANN</speaker><p>Jes, al la diablo! kaj estus io por gajni, se mi volus
tion gajni, kion mi ne povas perdi.</p></sp>

<sp><speaker>SCHUFTERLE</speaker><p>Se mi devus tion perdi, kion mi kredite portas sur
mia korpo, tiam mi en ĉiu okazo morgaŭ havus nenion plu por
perdi.</p></sp>

<sp><speaker>SPIEGELBERG</speaker><p>Sekve nu! (Li stariĝas meze inter ili kun ĵuriga
tono.) Se ankoraŭ unu guto da germana heroa sango fluas en viaj
vejnoj, — venu! Ni enloĝiĝos en la bohemaj arbaroj, tie ni kunmetos
bandon da rabistoj kaj... kion vi tiel rigardegas min? Ĉu via iometo
da kuraĝo jam elvaporiĝis?</p></sp>

<sp><speaker>Roller</speaker><p>Certe, vi estas ne la unua fripono, kiu forgesis pri la
alta pendingo... kaj tamen... kian alian elekton ni nun ankoraŭ
havus?</p></sp>

<sp><speaker>SPIEGELBERG</speaker><p>Elekton? Kion? nenion vi havas por elekti! Ĉu
vi volas kuŝi en la malliberejo de ŝulduloj kaj tie putri ĝis oni
trumpetos la tagon de lasta juĝo? Ĉu vi volas turmentiĝi per
ŝovelilo kaj terbatilo pro peco da seka pano? Ĉu vi volas antaŭ la
fenestroj de la homoj elpremi bagatelan almozon per strata
kantado? Aŭ ĉu vi volas enskribiĝi en la soldataron — estas
ankoraŭ demando, ĉu oni konfidos al viaj vizaĝoj — kaj tie sub la
hipoĥondria humoro de ordonema kaporalo antaŭtempe submeti
vin al la suferoj de la infera purigejo? aŭ tintante promenadi laŭ
la takto de tamburo? aŭ en la punlaboreja paradizo treni kun vi la
tulan fermagazenon de Vulkano? Vidu, tion ĉi vi havas por elekti,
tio ĉi estas ĉio, kion vi povas elekti!</p></sp>

<sp><speaker>Roller</speaker><p>Tute malprava tamen Spiegelberg ne estas. Mi ankaŭ
jam resumis miajn planojn, sed ili fine ĉiam revenas al unu
punkto. Ĉu ne estus bone, mi: diris al mi, se vi sidiĝus kaj

 

 

kunŝmirus ian poŝlibron, aŭ almanakon, aŭ ion similan, kaj pro la
groŝo skribus recenzojn, kiel estas nun modo?</p></sp>

<sp><speaker>Schufterle</speaker><p>Al la diablo! viaj konsiloj estas proksimaj al miaj
projektoj. Mi pensis en mi mem, ĉu ne estus bone, se vi fariĝus
pietisto kaj ĉiusemajne aranĝus viajn horojn de edifado?</p></sp>

<sp><speaker>Grimm</speaker><p>Trafite! Kaj se tio ĉi ne bone iros, tiam fariĝi ateisto!
Ni povus bati la buŝojn al la kvar evangeliistoj, ni zorgus pri tio,
ke la ekzekutisto forbruligu nian libron, kaj tiamaniere ĝi estus
aĉetata en grandega amaso.</p></sp>

<sp><speaker>RAZMANN</speaker><p>Aŭ ni komencus atakadon kontraŭ la Francoj. Mi
konas unu doktoron, kiu konstruis al si domon sole per hidrargo,
kiel diras la surskribo sur la doma pordo.</p></sp>

<sp><speaker>Schweizer</speaker><stage>leviĝas kaj donas al Spiegelberg la manon</stage><p>Maŭrico,
vi estas granda homo! aŭ blinda porko trovis glanon.</p></sp>

<sp><speaker>Schwarz</speaker><p>Bonegaj planoj! Belaj negocoj! Kiel la grandaj
spiritoj ja simpatias! Nun mankas ankoraŭ, ke ni fariĝu virinoj
kaj parigistinoj, aŭ ke ni elmetu por vendado nian virgecon.</p></sp>

<sp><speaker>SPIEGELBERG</speaker><p>Ŝercoj, ŝercoj! Kaj kio vin malhelpas esti
preskaŭ ĉio kune en unu persono? Mia plano en ĉiu okazo puŝos
vin plej alten, kaj krom tio vi havos ankoraŭ gloron kaj
senmortecon! Vidu, mizeruloj! ankaŭ pri tio oni devas pensi, pri la
postmorta gloro, la dolĉa sento de neforgesebleco.</p></sp>

<sp><speaker>Roller</speaker><p>Kaj plej supre en la nomaro de honestaj homoj! Vi
estas majstra parolisto, Spiegelberg, se oni bezonas el honesta
homo fari kanajlon. Sed diru do, kie estas Moor?</p></sp>

<sp><speaker>SPIEGELBERG</speaker><p>Honesta, vi diras? Ĉu vi pensas, ke vi poste
estos malpli honesta, ol vi estas nun? Kion vi nomas honesta?
Depreni al riĉaj avaruloj de ilia kolo trionon de la zorgoj, kiuj nur
forpelas de ili la oran dormon, doni liberan kuron al la haltinta
mono, reordigi la egalpezon de havoj, — per unu vorto, denove
revenigi la oran tempaĝon, liberigi Dion de kelkaj tedaj pensiuloj,
ŝparigi al li militon, peston, karan tempon kaj doktorojn, — vidu,

 

 



tion ĉi mi nomas esti honesta, tion ĉi mi nomas esti valora ilo en la
mano de la Providenco; kaj ĉe ĉiu rostaĵo, kiun oni manĝas, havi
la flatan konscion, ke ĝin akiris al vi via ruzeco; via leona kuraĝo,
via nokta maldormado, esti respektata de grandaj kaj malgrandaj....</p></sp>

<sp><speaker>Roller</speaker><p>Kaj fine kun vivanta korpo leviĝi al la ĉielo, kaj
malgraŭ fulmotondro kaj vento, malgraŭ la manĝegema stomako
de la maljuna avino, la tempo, sub la suno kaj luno kaj ĉiuj
steloj pendi en la aero, kie eĉ la senprudentaj birdoj de la ĉielo,
allogitaj de nobla avideco, muzikas sian ĉielan koncerton, kaj la
vostoportantaj anĝeloj aranĝas sian sanktegan sinedrion? ne vere?
Kaj dum monarĥoj kaj potenculoj estas konsumataj de tineoj kaj
vermoj, vi havos la honoron akceptadi vizitojn de la reĝa birdo
de Jupitero? Maŭrico, Maŭrico, Maŭrico! gardu vin! gardu vin
kontraŭ la tripieda besto!</p></sp>

<sp><speaker>SPIEGELBERG</speaker><p>Kaj tio ĉi vin timigas, lepora koro? Jam ne unu
universala genio, kiu povus reformi la mondon, forputris ja en la
senfeligejo, kaj tamen ĉu oni ne parolas pri tia homo en la daŭro
de jarcentoj, jarmiloj, dum tiu aŭ alia reĝo aŭ princo estus tute
forsilentita en la historio, se lia historiisto ne timus la manklokon
en la tabelo de intersekvado, kaj se la libro de tiu ĉi verkisto ne
gajnus per tio kelkajn oktavajn paĝojn, por kiuj la eldonisto pagas
al li kontantan monon. Kaj se la migranto vidos vin tiel fluganta
kaj refluganta en la vento, li murmuros al si mem: « tiu ĉi certe
ne havis akvon en la cerbo », kaj li ekĝemos pri la mizeraj
tempoj.</p></sp>

<sp><speaker>SCHWEIZER</speaker><stage>frapas lin sur la ŝultron</stage><p>Majstre, Spiegelberg!
majstre! Kial, al la diablo, vi tie ĉi staras sendecide?</p></sp>

<sp><speaker>Schwarz</speaker><p>Kaj se ĝia nomo eĉ estus prostitucio, — kio do
sekvas? Ĉu oni ne povas por ĉiu okazo ĉiam havi ĉe si pulvoreton,
kiu vin tute silente ekspedos trans la Aĥeronon, kie neniu koko
pri tio pepos? Ne, frato Maŭrico! via propono estas bona, tiel
diras ankaŭ mia kateĥismo.

 </p></sp>

<sp><speaker>SCHUFTERLE</speaker><p>Al la diablo! Mia ankaŭ ne parolas alie.
Spiegelberg, vi min varbis.</p></sp>

<sp><speaker>RAZMANN</speaker><p>Vi, kiel dua Orfeo, endormigis per via kantado la
kriantan bestegon, mian konsciencon. Prenu min tutan, kiel mi
nun staras!</p></sp>

<sp><speaker>GRIMM</speaker><p>« Si omnes consentiunt ego non dissentio ». Perfekte
kaj sen komo. En mia kapo nun estas aŭkcio: pietistoj, ĉarlatanoj,
recenzantoj kaj friponoj, — kiu plej multe proponos, tiu
min havos. Prenu tiun ĉi manon, Maŭrico!</p></sp>

<sp><speaker>Roller</speaker><p>Kaj vi ankaŭ, Schweizer? (Donas al Spiegelberg la
dekstran manon.) Tiel mi fordonas mian animon al la diablo.</p></sp>

<sp><speaker>SPIEGELBERG</speaker><p>Kaj vian nomon al la steloj! Kio grava ĝi estas,
kien iras la animo? Se amasoj da antaŭrajdantaj kurieroj anoncas
pri nia veno, tiel ke la satanoj sin feste ornamas, elviŝas al si la
miljaran fulgon el la okulharoj, kaj miriadoj da kornitaj kapoj
elŝovas sin el la fumanta tubo de siaj sulfuraj kamenoj, por vidi
nian enveturon! Kamaradoj! (Suprensaltas.) Kuraĝe, kamaradoj!
Kio en la mondo egalvaloras tiun ĉi ebriecon de entuziasmo?
Venu, kamaradoj!</p></sp>

<sp><speaker>Roller</speaker><p>Kviete, kviete! Kien? La besto devas ankaŭ havi
sian kapon, infanoj!</p></sp>

<sp><speaker>SPIEGELBERG</speaker><stage>kolere</stage><p>Kion la ŝanceliĝanto predikas? Ĉu la
kapo ne staris jam prete, antaŭ ol iu membro sin movis? Sekvu
min, kamaradoj!</p></sp>

<sp><speaker>Roller</speaker><p>Trankvile, mi diras. Ankaŭ la libereco devas havi
sian sinjoron. Sen reganto Romo kaj Sparto pereis.</p></sp>

<sp><speaker>SPIEGELBERG</speaker><stage>mole</stage><p>Jes, atendu, Roller estas prava. Kaj ĝi
devas esti luma kapo. Vi komprenas? rafinita, politika kapo ĝi
devas esti. Jes, kiam mi prezentas al mi, kio vi estis antaŭ unu
horo, kaj kio vi estas nun, — kio vi nun estas dank' al feliĉa ideo...
Jes, certe, certe vi devas havi ĉefon. Kaj tiu, kiu elpensis tiun
ideon, — diru al mi, ĉu li ne estas kredeble luma, politika kapo?</p></sp>

<sp><speaker>Roller</speaker><p>Se oni povus esperi, se oni povus revi.., sed mi timas,
ke li tion ĉi ne faros.</p></sp>

<sp><speaker>SPIEGELBERG</speaker><p>Kial ne? Diru ĝin kuraĝe, amiko! Kiel ajn malfacile
estas konduki la batalantan ŝipon kontraŭ la ventoj, kiel ajn
peze ĝi premas, la ŝarĝo de la kronoj, — diru ĝin sentime, Roller!
eble li tamen tion ĉi faros.</p></sp>

<sp><speaker>Roller</speaker><p>Kaj rompita estas ĉio, se li tion ĉi ne faros. Sen Moor
ni estas korpo sen animo.</p></sp>

<sp><speaker>SPIEGELBERG</speaker><stage>kolere deturniĝas de li</stage><p>Azeno!

Moor, eniras en sovaĝa ekscito kaj malkviete kuradas en la ĉambro
tien kaj reen, al si mem. — Homoj! homoj! Malicaj, hipokritaj
krokodilidoj! Iliaj okuloj estas akvo, iliaj koroj estas fero! Kisoj
sur la lipoj, glavoj en la brusto! Leonoj kaj leopardoj nutras
iliajn idojn, korvoj manĝigas kadavrojn al iliaj infanoj... kaj
li.... Malbonecon mi lernis toleri, mi povas rideti, kiam mia plej
granda malamiko trinkas la sangon de mia propra koro pro mia
sano, — sed se samsanga amo fariĝas perfidulo, se patra amo
fariĝas Megero... ho, tiam ekflamiĝu, vira trankvileco, sovaĝiĝu
kiel tigro, vi, kvieta ŝafo! Kaj ĉiu fibro streĉiĝu por kolerego kaj
ekstermado!</p></sp>

<sp><speaker>Roller</speaker><p>Aŭdu, Moor! Kia estas via opinio? Vivo de rabistoj
estas ja ankaŭ pli bona ol kuŝi kun akvo kaj pano en la subteraĵo
de turo?</p></sp>

<sp><speaker>Moor</speaker><p>Kial tiu spirito ne eniris en tigron, kiu hakas sian
furiozan dentaron en homan karnon? Ĉu tio ĉi estas patra fideleco?
Ĉu tio ĉi estas amo por amo? Mi volus esti urso kaj inciti la
ursojn de la norda lando kontraŭ tiu ĉi ĝento de mortigistoj....
Pento, kaj tamen nenia pardono!... Ho, mi venenus la oceanon,
por ke ili trinku morton el ĉiuj fontoj! Konfido, nevenkebla
certeco, kaj nenia kompato!</p></sp>

<sp><speaker>Roller</speaker><p>Aŭskultu do, Moor, kion mi diras al vi!</p></sp>

<sp><speaker>Moor</speaker><p>Ĝi estas nekredebla, ĝi estas sonĝo, ĝi estas trompiĝo
 

 

 

de la sentoj! Tia kortuŝanta peto, tia viva priskribo de la mizero
kaj de la larma pento, — sovaĝa besto fandiĝus de kompato!
Ŝtonoj elverŝus larmojn, kaj tamen... oni rigardus ĝin kiel malamikan
paskvilon kontraŭ la homa gento, se mi ĝin rakontus...
kaj tamen, tamen... ho, se mi tra la tuta naturo povus blovi per la
korno de ribelo, konduki aeron, teron kaj maron batale kontraŭ la
hiena gento!</p></sp>

<sp><speaker>Grimm</speaker><p>Aŭskultu do, aŭskultu! Pro furiozeco vi ja nenion
aŭdas.</p></sp>

<sp><speaker>Moor</speaker><p>For, for de mi! Ĉu via nomo ne estas homo? Ĉu vin
ne naskis virino? For de miaj okuloj, vi kun la homa vizaĝo! Mi
tiel neesprimeble lin amis! tiel amis neniu filo; mil vivojn mi por
li... (Furioze piedobatas la teron.) Ha! kiu volus doni al mi nun
glavon en la manon, por haki brulan vundon al tiu vipero! Kiu
volus diri al mi, kie mi la koron de ĝia vivo povus atingi, frakasi,
neniigi, — li estus mia amiko, mia anĝelo, mia Dio, — mi lin
adorus!</p></sp>

<sp><speaker>ROLLER</speaker><p>Ĝuste tiaj amikaj ni ja volas esti, lasu do vin prudentigi!</p></sp>

<sp><speaker>Schwarz</speaker><p>Venu kun ni al la bohemaj arbaroj! Ni volas kolekti
bandon da rabistoj, kaj vi... (Moor rigardas lin fikse.)</p></sp>

<sp><speaker>SCHWEIZER</speaker><p>Vi estu nia hetmano! Vi devas esti nia hetmano!</p></sp>

<sp><speaker>SPIEGELBERG</speaker><stage>furioze ĵetas sin sur seĝon</stage><p>Sklavoj kaj senkuraĝuloj!</p></sp>

<sp><speaker>Moor</speaker><p>Kiu inspiris al vi tiun vorton? Aŭdu, homo! (Forte kaptante
Schwarzon) tion ĉi vi prenis ne el via homa animo! Kiu inspiris al
vi la vorton? Jes, per la morto mi ĵuras! ni tion faros! ni
tion devas fari! la ideo meritas adoradon.... Rabistoj kaj mortigistoj!...
Mi ĵuras per mia animo, mi estas via hetmano!

Ĉiuj, kun brua krio. — Vivu la hetmano!</p></sp>

<sp><speaker>SPIEGELBERG</speaker><stage>suprensaltante, al si mem</stage><p>Ĝis mi lin transforigos!</p></sp>

<sp><speaker>Moor</speaker><p>Vidu, nun kvazaŭ katarakto falas de miaj okuloj, —

 

 

kia malsaĝulo mi estis, ke mi volis reiri en la kaĝon! Mia
spirito avidas farojn, mia spiro postulas liberecon... Mortigistoj!
Rabistoj! Kun tiu ĉi vorto la leĝo ruliĝis sub miajn piedojn... La
homoj kaŝis antaŭ mi homecon, kiam mi apelaciis al homeco, —
flugu do for de mi, simpatio kaj homa indulgeco! — Mi ne havas
plu patron, mi ne havas plu amon, kaj sango kaj morto forgesigu
min, ke io iam estis al mi kara! — Venu, venu! — Ho, mi faros
al mi teruran amuzon.... estas decidite, mi estas via hetmano! Kaj
bravulo estos tiu majstro inter vi, kiu plej sovaĝe bruligos, plej
kruele mortigos, — ĉar mi diras al vi, li estos rekompencita reĝe.
Stariĝu ĉirkaŭ mi, ĉiu el vi, kaj ĵuru al mi fidelecon kaj obeadon
ĝis la morto! Ĵuru ĝin al mi per tiu ĉi vira dekstra mano!

Ĉiuj, donas al li la manon. — Ni ĵuras al vi fidelecon kaj obeadon
ĝis la morto!</p></sp>

<sp><speaker>Moor</speaker><p>Bone, kaj per tiu ĉi vira mano mi ĵuras al vi ĉi tie, ke
fidele kaj kuraĝe mi restos via hetmano la morto! Tiu ĉi brako
tuj kadavrigos tiun, kiu iam ŝanceliĝos aŭ dubos aŭ retiriĝos! Tion
saman faru al mi ĉiu el vi, se mi rompos mian ĵuron! Ĉu vi estas
kontentaj? (Spiegelberg kuras furioze tien kaj reen.)

Ĉiuj, suprenĵetante la ĉapelojn. — Ni estas kontentaj.</p></sp>

<sp><speaker>Moor</speaker><p>Nu, bone do, tial ni iru! Ne timu morton nek danĝeron,
ĉar super ni reĝas neŝanĝebla fatalo! Ĉiun fine tia difinita tago
atingos, ĉu ĝi estos sur mola lanuga kuseno, ĉu en la kruda tumulto
de la batalo, ĉu sur senkovra pendingo aŭ rado! Unu el ĉio ĉi tio
estas nia sorto! (Ili foriras.)</p></sp>

<sp><speaker>SPIEGELBERG</speaker><stage>sekvante ilin per la rigardo</stage><p>Via registro havas
truon: vi forgesis pri veneno. (Foriras.)

 

 


SCENO TRIA.

En la kastelo de Moor. Ĉambro de Amalio.

FRANCISKO. AMALIO.</p></sp>

<sp><speaker>FRANCISKO</speaker><p>Vi deturnas de mi vian rigardon, Amalio? Ĉu mi
meritas malpli ol tiu, kiun la patro malbenis?</p></sp>

<sp><speaker>Amalio</speaker><p>For! Ha, la amoplena, kompatema patro, kiu sian
filon fordonas al la lupoj kaj monstroj! Hejme li regalas sin per
dolĉaj bonegaj vinoj kaj dorlotas siajn kadukajn membrojn en
kusenoj el lanugo de molanasoj, dum lia granda, admirinda filo
suferas mizeron. Hontu vi, malhomoj! Hontu, vi drakaj animoj, vi,
malhonoro de la homaro! Sian solan filon!</p></sp>

<sp><speaker>FRANCISKO</speaker><p>Ŝajnus al mi, ke li havas du filojn.</p></sp>

<sp><speaker>Amalio</speaker><p>Jes, li meritas havi tiajn filojn, kiel vi estas. Sur sia
lito de morto li vane etendos siajn velkajn manojn, por voki sian
Karolon, kaj tremege li retiriĝos, kiam li eksentos la glacie
malvarman manon de sia Francisko. Ho, ĝi estas dolĉa, ĝi estas
dolĉega, esti malbenita de via patro! Diru, Francisko, kara frata
animo, kion oni devas fari, se oni volas esti malbenita de li?</p></sp>

<sp><speaker>FRANCISKO</speaker><p>Vi fantazias, mia kara, vi estas bedaŭrinda.</p></sp>

<sp><speaker>AMALIO</speaker><p>Ho, mi vin petas, ĉu vi bedaŭras vian fraton? Ne
vi, monstro, vi lin malamas! Vi ja min ankaŭ malamas?</p></sp>

<sp><speaker>FRANCISKO</speaker><p>Mi vin amas, kiel min mem, Amalio!</p></sp>

<sp><speaker>Amalio</speaker><p>Se vi min amas, ĉu vi povas rifuzi al mi peton?</p></sp>

<sp><speaker>Francisko</speaker><p>Nenian, nenian, se ĝi ne estas pli, ol mia vivo.</p></sp>

<sp><speaker>AMALIO</speaker><p>Ho, se estas tiel! Peton, kiun vi plenumos tiel facile,
tiel volonte, — (Fiere) malamu min! Mi devas fariĝi fajroruĝa de
honto, kiam mi pensas pri Karolo kaj rimarkas, ke vi min ne
malamas. Vi ja promesas ĉi tion al mi? Nun iru kaj lasu min, mi
tiel forte volas esti sola!

 

 

 

 

 

 

 
</p></sp>

<sp><speaker>Francisko</speaker><p>Plej aminda revistino! Kiel forte mi admiras vian
bonan, amoplenan koron! (Frapetas ŝin sur la bruston.) Ĉi tie, ĉi
tie regis Karolo kiel ia Dio en sia templo; Karolo staris antaŭ vi
en via maldormado, Karolo regis en viaj sonĝoj, la tuta universo
fandiĝis por vi nur en lin solan, lin solan ĝi spegulis, pri li sola ĝi
sonis al vi. </p></sp>

<sp><speaker>AMALIO</speaker><stage>ekscitite</stage><p>Jes, efektive, mi ĝin konfesas. Spite al vi,
barbaroj, mi ĝin konfesos antaŭ la tuta mondo, — mi lin amas! </p></sp>

<sp><speaker>FRANCISKO</speaker><p>Barbarege, kruele! Tiun ĉi amon tiel rekompenci!
Forgesi ŝin, kiu...</p></sp>

<sp><speaker>AMALIO</speaker><stage>suprensaltante</stage><p>Kiel, min forgesi? </p></sp>

<sp><speaker>FRANCISKO</speaker><p>Ĉu vi ne metis al li ringon sur la fingron? diamantan
ringon, kiel garantiaĵon de via fideleco! Nu, estas vero,
kiele junulo povus kontraŭstari al la ĉarmoj de malĉastulino? Kiu
ankaŭ povus koleri lin, se nenio pli al li restis por fordoni... kaj
ĉu ŝi ne pagis por ĝi sufiĉege per siaj karesoj, siaj ĉirkaŭprenoj?...

AMALIO, indigne, — Mian ringon al malĉastulino?</p></sp>

<sp><speaker>FRANCISKO</speaker><p>Fi, fi! tio ĉi estas malnobla. Bone almenaŭ, se
nur tio estus! Ringon, kiel ajn multekosta ĝi estus, oni fine povas
ricevi denove ĉe ĉiu hebreo. Eble, ĝia prilaboro ne plaĉis al li, eble
li ricevis anstataŭ ĝi pli belan. </p></sp>

<sp><speaker>AMALIO</speaker><stage>ekscitite</stage><p>Sed mian ringon, mi diras, mian ringon?</p></sp>

<sp><speaker>FRANCISKO</speaker><p>Nenian alian, Amalio. Ha! tian juvelon, kaj sur
mia fingro, kaj de Amalio! De tiu ĉi loko eĉ la morto ĝin ne
deŝirus, — ne vere, Amalio? Ne la kosto de la diamanto, ne la arto
de la prilaboro, la amo faras ĝian valoron.... Kara infano, vi ploras?
Ve al tiu, kiu tiujn ĉi karegajn larmojn elpremas el tiaj ĉielaj
okuloj! Ha, kaj se vi ĉion scius, se vi lin mem vidus, se vi lin vidus
en lia nuna formo.</p></sp>

<sp><speaker>AMALIO</speaker><p>Monstro! kiel? en kia formo?</p></sp>

<sp><speaker>FRANCISKO</speaker><p>Silentu, silentu, bona animo, ne faru al mi detalajn

 

 

demandojn! (Kvazaŭ al si mem, tamen laŭte.) Se ĝi almenaŭ
havus vualon, tiu abomeninda malvirto, por ke ĝi kaŝu sin antaŭ
la okuloj de la mondo! Sed ĝi elrigardas terure tra la flava plumbokolora
okula rondo; ĝi malkaŝas sin per la mortpala enfalinta
vizaĝo, ĝi elturnas abomene la ostojn; ĝi balbutas per la duona
kripligita voĉo, ĝi predikas terure laŭte per la tremanta kaduka
korpo, ĝi trafosas la plej internan cerbon de la ostoj kaj ĝi rompas
la viran forton de la juneco; ĝi ŝprucigas la pusan ruinigan ŝaŭmon
el la frunto kaj vangoj kaj buŝo kaj el la tuta supraĵo de la korpo
en formo de terura lepro, kaj ĝi sidas abomene en la kavoj de la
bruta honta parto... Fi, fi! ĝi min naŭzas.... Nazo, okuloj, oreloj
ŝanceliĝas... Vi vidis tiun mizerulon, Amalio, kiu en nia kadukulejo
malfacile elspiris sian animon, la honto fermetis antaŭ li sian
timeman okulon, — vi ekkriis « ve al li! » Revoku tiun bildon
ankoraŭ unu fojon en vian animon, kaj vi havos antaŭ vi Karolon!
Liaj kisoj estas pesto, liaj lipoj venenus viajn!</p></sp>

<sp><speaker>Amalio</speaker><stage>batas lin</stage><p>Senhonta blasfemisto!</p></sp>

<sp><speaker>FRANCISKO</speaker><p>Ĉu vi sentas teruron antaŭ tiu Karolo? ĉu vi sentas
abomenon jam antaŭ la pala pentraĵo? Iru, rigardu lin mem, vian
belan, anĝelan, dian Karolon! Iru, enkaptu lian balzaman spiron
kaj lasu vin mortigi per la ambroziaj odoroj, kiuj vaporas el lia
faŭko! La sola ekspiro de lia buŝo metos vin en tiun nigran mortosimilan
kapturniĝon, kiun donas la odoro de fendiĝanta kadavraĵo
kaj la vido de kadavroplena loko de batalo.

Amalio, deturnas sian vizaĝon.</p></sp>

<sp><speaker>FRANCISKO</speaker><p>Kia eksplodo de la amo! Kia volupteco en la ĉirkaŭprenado!
Sed ĉu ne estas maljuste kondamni homon pro lia
kaduka eksteraĵo? Eĉ en la plej mizera kriplaĵo de Ezopo povas
brili granda, aminda animo, kiel rubeno en ŝlimo. (Malice ridetante.)
Eĉ el pustulaj lipoj la amo ja povas.... Kompreneble, se la
malvirto disskuas ankaŭ la fortikecon de la karaktero, se kune
kun la ĉasteco forflugas ankaŭ la virto, kiel la odoro malaperas el




velkinta rozo, — se kune kun la korpo ankaŭ la spirito kripliĝas...</p></sp>

<sp><speaker>AMALIO</speaker><stage>ĝoje suprensaltante</stage><p>Ha! Karolo! Nun mi vin denove
rekonas! Vi estas ankoraŭ tuta, sendifekta! Ĉio estis mensogo! Ĉu
vi ne scias, abomenulo, ke Karolo neniel povas fariĝi tia? (Francisko
staras kelkan tempon meditante, poste li subite sin turnas, por
foriri.) Kien vi tiel rapidas? Ĉu vi forkuras de via propra malhonoro?</p></sp>

<sp><speaker>FRANCISKO</speaker><stage>kun kovrita vizaĝo</stage><p>Lasu min, lasu min! lasu
liberan kuron al miaj larmoj.... Tirana patro! la plej bonan el viaj
filoj tiel fordoni al la mizero, al la ĉirkaŭanta malhonoro... Lasu
min, Amalio, mi ĵetos min al liaj piedoj, genufleksinte mi lin
petegos, ke la eldiritan malbenon li ŝarĝu sur min, ke li min
senheredigu... min... mian sangon... mian Vivon... Ĉion...</p></sp>

<sp><speaker>AMALIO</speaker><stage>ĵetas sin sur lian kolon</stage><p>Frato de mia Karolo! bonega,
karega Francisko!</p></sp>

<sp><speaker>Francisko</speaker><p>Ho, Amalio! kiel mi vin amas por tiu ĉi neŝancelebla
fideleco al mia frato? Pardonu min, ke mi kuraĝis elmeti
vian amon al tiu kruela provo! Kiel bele vi pravigis miajn esperojn!
Kun tiuj larmoj, tiuj ĝemoj, tiu ĉiela indigno... ankaŭ por
mi, por mi... niaj animoj tiel harmoniis...</p></sp>

<sp><speaker>AMALIO</speaker><p>Ho, ne! tion ĉi ili neniam faris!</p></sp>

<sp><speaker>FRANCISKO</speaker><p>Ha, ili tiel harmoniis, mi ĉiam pensis, ke ni kredeble
estas dunaskitoj! kaj ke se ne estus la ĉagrena diferenco ekstera,
kiu bedaŭrinde donas malprofiton al Karolo, — oni konstante
nin interŝanĝadus. Vi estas, mi ofte diradis al mi mem, vi estas ja
la tuta Karolo, lia eĥo, lia plena portreto!</p></sp>

<sp><speaker>AMALIO</speaker><stage>skuas la kapon</stage><p>Ne, ne, per la ĉasta lumo de la ĉielo!
eĉ ne unu vejneto de li, eĉ ne unu fajrero de liaj sentoj</p></sp>

<sp><speaker>FRANCISKO</speaker><p>Tiel tute egalaj en niaj inklinoj.... La rozo estis lia
plej amata floro, — kaj kiun floron mi amis pli ol rozon? Li amis
pasie la muzikon, kaj vi estas atestantoj, vi, steloj, vi ja tiel ofte
vidadis min en la morta silento de la nokto, sidanta ĉe la fortepiano,
dum ĉio ĉirkaŭ mi kuŝis senmove en ombro kaj dormo;

 

 
kaj kiel vi povas ankoraŭ dubi, Amalio, se nia amo estis perfekte
identa, — kaj se la amo estas la sama, kiel do povas diferenci la
amantoj?

AMALIO, rigardas lin kun miro.</p></sp>

<sp><speaker>FRANCISKO</speaker><p>Estis trankvila, serena vespero, la lasta, antaŭ ol
li forveturis Lepsikon; li prenis min kun si en tiun laŭbon, kie vi
tiel ofte sidadis kune en revoj de amo; longe ni sidis silente, fine
li prenis mian manon kaj diris mallaŭte kun larmoj: mi forlasas
Amalion, mi ne scias... mi antaŭsentas, kvazaŭ ĝi estas por ĉiam...
ne forlasu ŝin, frato! estu amiko por ŝi, estu ŝia Karolo... se
Karolo... neniam revenos.... (Ĵetas sin genue antaŭ ŝi kaj kisas al ŝi
pasie la manon.) Neniam, neniam, neniam li revenos, kaj mi tion ĉi
promesis al li kun sankta ĵuro!</p></sp>

<sp><speaker>AMALIO</speaker><stage>resaltante</stage><p>Perfidulo! Kiel mi vin kaptas! Ĝuste en
tiu laŭbo li ĵurigis min, ke nenia alia amo, se li mortus... vi vidas,
kiel malpie, kiel abomenege vi.... For de miaj okuloj!</p></sp>

<sp><speaker>FRANCISKO</speaker><p>Vi min ne konas, Amalio, vi min tute ne konas!</p></sp>

<sp><speaker>AMALIO</speaker><p>Ho, mi vin konas, de nun mi vin konas! Kaj vi pretendis,
ke vi estas simila al li! Antaŭ vi li plorus pro mi! Antaŭ
vi! Pli volonte li skribus mian nomon sur la kolonon de malhonoro!
Tuj iru for!</p></sp>

<sp><speaker>FRANCISKO</speaker><p>Vi min ofendas!</p></sp>

<sp><speaker>AMALIO</speaker><p>Iru, mi diras! Vi ŝtelis de mi karan horon, ĝi estu
dekalkulita al vi de via vivo!</p></sp>

<sp><speaker>FRANCISKO</speaker><p>Vi min malamas.</p></sp>

<sp><speaker>AMALIO</speaker><p>Mi vin malestimegas, iru!</p></sp>

<sp><speaker>FRANCISKO</speaker><stage>piedobatante la plankon</stage><p>Atendu! vi tremos do
antaŭ mi! Forĵeti min pro almozulo? (Li kolere foriras.)</p></sp>

<sp><speaker>AMALIO</speaker><p>Iru, kanajlo, nun mi denove estas ĉe Karolo. Almozulo,
li diras? Renversiĝis do la mondo! Almozuloj estas reĝoj,
kaj reĝoj estas almozuloj! La ĉifonojn, kiujn li portas sur si, mi
ne ŝanĝus kontraŭ la purpuro de reĝoj. La rigardo, per kiu li

 


petas almozojn estas certe granda, reĝa rigardo, — rigardo, kiu
frakasas la lukson, la paradon, la triumfojn de la granduloj kaj
riĉuloj! For en la polvon, vi, brilanta ornamo! (Ŝi deŝiras la perlojn
de sia kolo.) Estu malbenitaj, ke vi portas oron kaj arĝenton kaj
juvelojn, vi, grandaj kaj riĉaj! Estu malbenitaj, ke vi festenas ĉe
luksaj tabloj! Estu malbenitaj, ke vi dorlotas viajn membrojn sur
molaj kusenoj de volupto! Karolo! Karolo! Tiele mi vin valoras...

(Foriras.)

 


AKTO DUA

SCENO UNUA.


FRANCISKO MOOR, meditante, en sia ĉambro.</p></sp>

<sp><speaker>FRANCISKO</speaker><p>Ĝi daŭras por mi tro longe.... La doktoro trovas,
ke li nun resaniĝos, — la vivo de maljunulo estas eterneco! Kaj
nun mi havus liberan ebenan vojon, se ne estus tiu ĉi ĉagrena
persista bulo da karno, kiu, simile al la sorĉista hundo en la
fabeloj, baras al mi la vojon al miaj trezoroj.

Sed ĉu miaj projektoj devas sin klini sub la feran jugon de la
meĥanismo? Ĉu mia alte fluganta spirito devas lasi alligi sin per
ĉeno al la limaka irado de la materio? Forblovo de kandelo, kiu
jam sen tio bruletas nur per la lastaj gutoj de sia oleo, — nenio
pli ĝi estus.... Kaj tamen mi ne volus esti mem la farinto, por ke
la homoj min ne ataku. Mi ne volus lin rekte mortigi, mi volus, ke
li mem mortu. Mi volus fari kiel prudenta kuracisto, nur returnite.
Ne bari al la naturo la vojon per laŭlarĝa streko, sed akceli
ĝian propran iradon. Kaj ni ja havas la eblon plilongigi la kondiĉojn
de la vivo, — kial do ni ne povus ankaŭ mallongigi ilin?

Filozofoj kaj medicinistoj instruas nin, kiel bonege la humora
stato de la spirito akordiĝas kun la movoj de la materio.
Artritaj sentadoj estas ĉiam akompanataj de malakordo de la
meĥanikaj vibracioj, pasioj difektas la forton de la vivo, troŝarĝita
spirito dispremas la korpon, en kiu ĝi loĝas... Kiel do, sekve?... Se
oni scius ebenigi al la morto tiun neglatan vojon al la kastelo de
la vivo? pereigi la korpon per la spirito? Ha, ĝi estus originala
faro! se oni povus tion ĉi efektivigi? Faro senkompara! Pripensu,
Moor! Tio ĉi estus artaĵo, kiu meritus, ke vi estu ĝia elpensinto. Oni
je alkondukis la pretigadon de venenoj preskaŭ al la rango de
bonorda scienco, kaj per eksperimentoj oni devigis la naturon, ke


ĝi montru siajn limojn, tiamaniere, ke oni nun prikalkulas la batojn
de la koro multajn jarojn antaŭe kaj oni diras al la pulso: ĝis tie
kaj ne plu! Ĉu oni ne devus ankaŭ tie ĉi provi siajn flugilojn?

Kaj kiel mi devos nun aranĝi la laboron, por detrui la dolĉan,
pacan konsenton inter la animo kaj ĝia korpo? Kian specon de
sentoj mi devos elekti? Kiuj plej furioze atakas la floradon de la
vivo? — Kolero? — tiu ĉi malsatega lupo tro rapide satiĝas. —
Zorgo? — tiu ĉi vermo mordetas tro malrapide. — Malĝojo? — tiu
ĉi aspido ŝoviĝas antaŭen tro maldiligente. — Timo? — la espero
ne permesas al ĝi tro multe ampleksi. — Kio? — Ĉu tio ĉi estas
jam ĉiuj ekzekutistoj de la homo? Ĉu la batalilaro de la morto
jam estas tute elĉerpita?. .. (Profunde meditante.) Kiel?... Nu?...
Kio? Ne!... Ha! (Subite rektiĝante.) Teruro! Kion la teruro ne
povas fari? Kion povas fari prudento aŭ religio kontraŭ la glacia
ĉirkaŭpreno de tiu ĉi giganto?... Kaj tamen? Se li ankaŭ al tiu ĉi
atakego kontraŭstarus? Se li...? Ho, tiam donu vi al mi helpon,
ĉagrenego, kaj vi, pento, infera Eŭmenido, fosanta serpento, kiu
remaĉas sian manĝon kaj remanĝas sian propran ekskrementon,
— eternaj detruantinoj kaj eternaj kreantinoj de sia veneno! Kaj
vi, krieganta sinmemkulpigo, kiu dezertigas sian propran domon
kaj vundas sian propran patrinon. Kaj ankaŭ vi donu al mi vian
helpon, bonfaraj gracioj mem, dolĉe ridetanta estinteco, kaj vi,
grandajn trezorojn promesanta, floranta estonteco, montru al li en
viaj speguloj la ĝojojn de la ĉielo, dum via forkuranta piedo elglitiĝas 
el liaj avidaj brakoj... Tiel mi atakos, bato post bato, skuo
post skuo, tiun ĉi kadukan vivon, ĝis venos la lasta el la anaro da
furioj, la malespero!... Triumfo, triumfo! La plano estas preta, —
malfacila ĝi estis kaj eksterordinare arta, fidebla, certa... ĉar (moke)
la tranĉilo de la analizanto trovos ja nenian postesignon de vundo
aŭ de detrua veneno. (Decide.) Bone do ! (Hermano eniras.) Ha! Deus
ex machina! Hermano!</p></sp>

<sp><speaker>HERMANO</speaker><p>Preta por servi al vi, sinjora moŝto!

 

 

 </p></sp>

<sp><speaker>FRANCISKO</speaker><stage>donas al li la manon</stage><p>Kaj ne al maldankemulo vi
servos.</p></sp>

<sp><speaker>HERMANO</speaker><p>Mi havas pruvojn de tio ĉi.</p></sp>

<sp><speaker>FRANCISKO</speaker><p>Vi havos pli, tre baldaŭ, tre baldaŭ, Hermano!
Mi havas ion por diri al vi, Hermano</p></sp>

<sp><speaker>HERMANO</speaker><p>Mi aŭskultas per mil oreloj.</p></sp>

<sp><speaker>FRANCISKO</speaker><p>Mi konas vin, vi estas decidema homo, — soldata
koro, haroj sur la lango! Mia patro vin tre ofendis, Hermano!</p></sp>

<sp><speaker>HERMANO</speaker><p>La diablo min prenu, se mi tion ĉi forgesos!</p></sp>

<sp><speaker>FRANCISKO</speaker><p>Tio ĉi estas la tono de viro! Venĝo konvenas al
vira brusto. Vi plaĉas al mi, Hermano. Prenu tiun ĉi monujon,
Hermano. Ĝi estus pli peza, se mi estus mastro. </p></sp>

<sp><speaker>HERMANO</speaker><p>Tio ĉi estas ja mia ĉiama deziro, sinjora moŝto; mi
vin dankas.</p></sp>

<sp><speaker>Francisko</speaker><p>Efektive, Hermano? ĉu vi efektive deziras, ke mi
estu mastro? Sed mia patro havas en la ostoj cerbon de leono, kaj
mi estas la pli juna filo.</p></sp>

<sp><speaker>HERMANO</speaker><p>Mi dezirus, ke vi estu la pli maljuna filo, kaj ke via
patro havu en la ostoj cerbon de ftiza knabino.</p></sp>

<sp><speaker>FRANCISKO</speaker><p>Ha! Kiel tiu ĉi pli maljuna filo vin tiam rekompencus,
kiel li vin levus en la lumon el tiu ĉi malnobla polvo, kiu
tiel malmulte harmonias kun via spirito kaj nobeleco! Tiam vi tuta
kiel vi nun staras, estus kovrita per oro, kaj per kvar ĉevaloj vi
brue veturus tra la stratoj, certe, kredu al mi! Sed mi forgesas,
pri kio mi volis paroli kun vi. Ĉu vi jam forgesis, Hermano, la
fraŭlinon von Edelreich? </p></sp>

<sp><speaker>Hermano</speaker><p>Al mil diabloj! Kial vi rememorigas min pri ĉi tio?</p></sp>

<sp><speaker>FRANCISKO</speaker><p>Mia frato forkaptis ŝin de vi.</p></sp>

<sp><speaker>HERMano</speaker><p>Li tion ĉi pentos!</p></sp>

<sp><speaker>FRANCISKO</speaker><p>Ŝi forrifuzis vian amon. Ŝajnas al mi, ke li eĉ ĵetis
vin malsupren de la ŝtuparo.</p></sp>

<sp><speaker>Hermano</speaker><p>Por tio mi enĵetos lin en la inferon.</p></sp>

<sp><speaker>FRANCISKO</speaker><p>Li diris, ke oni rakontas al si en la orelojn, ke vi
estis farita inter la viando kaj kreno, kaj ke via patro neniam povis
ekrigardi vin sen tio, ke li batus sin en la bruston kaj ĝemus:
« Dio indulgu min pekulon! »</p></sp>

<sp><speaker>HERMANO</speaker><stage>furioze</stage><p>Pro la tuta fajro de la infero, silentu!</p></sp>

<sp><speaker>FRANCISKO</speaker><p>Li konsilis al vi, ke vi vendu per aŭkcio vian
dokumenton de nobeleco kaj vi por tio ĉi lasu fliki al vi viajn
ŝtrumpojn.</p></sp>

<sp><speaker>Hermano</speaker><p>Per ĉiuj diabloj! mi elgratos al li per la ungoj la
okulojn.</p></sp>

<sp><speaker>Francisko</speaker><p>Kio? Vi koleriĝas? Kiel vi povas koleri kontraŭ li?
kion malbonan vi povas fari al li? Kion tia rato povas fari kontraŭ
leono? Via kolero nur dolĉigos al li la triumfon. Vi nenion povas
fari krom kunbati viajn dentojn kaj elverŝi vian furiozon sur
sekan panon.</p></sp>

<sp><speaker>HERMANO</speaker><stage>piedbatas la plankon</stage><p>Mi disfrotos lin al polvo.</p></sp>

<sp><speaker>FRANCISKO</speaker><stage>frapas lin sur la ŝultron</stage><p>Fi, Hermano! vi estas
kavaliro. Vi ne devas permesi, ke la malhonoro restu sur vi. Vi ne
devas ellasi la fraŭlinon, ne, pro ĉio en la mondo vi ne devas tion
ĉi fari, Hermano! Al ĉiuj diabloj! mi farus la plej ekstremajn
provojn, se mi estus sur via loko.</p></sp>

<sp><speaker>HERMANO</speaker><p>Mi ne ripozos, antaŭ ol mi ambaŭ miajn malamatojn
metos sub la teron.</p></sp>

<sp><speaker>FRANCISKO</speaker><p>Ne tiel perforte, Hermano! Venu pli proksimen..
vi havos Amalion!</p></sp>

<sp><speaker>Hermano</speaker><p>Tion ĉi mi devas, spite al la diablo! Tion ĉi mi
devas.</p></sp>

<sp><speaker>FRANCISKO</speaker><p>Vi ŝin havos, mi diras al vi, kaj vi havos ŝin el mia
mano. Alproksimiĝu, mi diras... vi eble ne scias, ke Karolo estas
jam kvazaŭ senheredigita?</p></sp>

<sp><speaker>Hermano</speaker><stage>alproksimiĝante</stage><p>Nekompreneble! ĝi estas la unua
vorto, kiun mi aŭdas pri tio.</p></sp>

<sp><speaker>Francisko</speaker><p>Estu trankvila kaj aŭskultu plue! Alian fojon vi
aŭdos pli pri ĉi tio, — jes, mi diras al vi, de dek-unu monatoj li
estas kiel ekzilita. Sed la maljunulo jam bedaŭras la trorapidan
paŝon, kiun li tamen, (ridante) ŝajnas al mi, ne mem faris.
Ankaŭ la fraŭlino Edelreich atakas lin ĉiutage per siaj riproĉoj
kaj plendoj. Pli aŭ malpli frue li lasos serĉi lin en ĉiuj anguloj
de la mondo, — kaj se li lin trovos, tiam bonan nokton, Hermano!
Vi tiam povos tre humile teni al li la kaleŝon, kiam li veturos
kun ŝi al la preĝejo por edziĝi.</p></sp>

<sp><speaker>Hermano</speaker><p>Mi lin sufokos antaŭ la Krucifikso.</p></sp>

<sp><speaker>FRANCISKO</speaker><p>La patro baldaŭ fordonos al li la estrecon kaj
vivos ripoze en siaj kasteloj. Tiam la fiera flamiĝulo havos la
kondukilojn en la manoj, tiam li mokos siajn malamantojn kaj
enviantojn, — kaj mi, kiu volis fari vin grava, granda homo, mi
mem, Hermano, devos, profunde klinita antaŭ la sojlo de lia
pordo...</p></sp>

<sp><speaker>Hermano</speaker><stage>flamiĝe</stage><p>Ne, kiel mia nomo estas Hermano, vi ne
devos! dum ankoraŭ almenaŭ unu fajrero da prudento briletos en
tiu ĉi cerbo, tion ĉi vi ne devos!</p></sp>

<sp><speaker>FRANCISKO</speaker><p>Vi tion malhelpos? Ankaŭ al vi, mia kara Hermano,
li sentigos sian skurĝon, li kraĉos al vi en la vizaĝon, kiam
li renkontos vin en la strato, kaj tiam ve al vi estos, se vi movos
viajn ŝultrojn aŭ faros malkontentan mienon, — vidu, tiele staras
la afero de via aspirado pri la fraŭlino, viaj esperoj, viaj projektoj.</p></sp>

<sp><speaker>HERMANO</speaker><p>Diru al mi, kion mi devas fari?</p></sp>

<sp><speaker>FRANCISKO</speaker><p>Aŭskultu do, Hermano! Por ke vi vidu, kiel mi,
kiel honesta amiko, zorgas pri via sorto, — iru, surmetu aliajn
vestojn, faru vin tute nerekonebla, lasu raporti pri vi al la maljunulo,
diru, ke vi venas rekte el Bohemujo, ke vi partoprenis kun
mia frato en la batalo apud Prago, ke vi vidis lian morton sur la
loko de batalo...

HERMANO, — Ĉu oni kredos al mi?</p></sp>

<sp><speaker>Francisko</speaker><p>Ho ho! pri tio lasu min zorgi! Prenu tiun ĉi
paketon. En ĝi vi trovos mian komision detale kaj ankaŭ dokumentojn,
kiuj la dubon mem faros kredanta. Nun penu nur malaperi nevidate!
Saltu tra la malantaŭa pordo en la korton, de tie
trans la muron de la ĝardeno, — la katastrofon de tiu ĉi
tragikomedio lasu al mi!</p></sp>

<sp><speaker>HERMANO</speaker><p>Kaj ĝi estos: vivu la nova sinjoro, Francisko de
Moor!</p></sp>

<sp><speaker>FRANCISKO</speaker><stage>karesas al li la vangojn</stage><p>Kiel ruza vi estas! Ĉar, vi
vidas, tiamaniere ni atingos ĉiujn celojn per unu fojo kaj baldaŭ
Amalio ĉesos esperi pri li. La maljunulo kulpigos sin pri la morto
de sia filo kaj — li estas malsana, — ŝanceliĝanta konstruaĵo ne
bezonas tertremon, por renversiĝi, — li ne supervivos la sciigon...
Tiam mi estas lia sola filo, Amalio perdis siajn apogojn kaj fariĝas
ludilo de mia volo.... Tiam vi povas facile prezenti al vi... per unu
vorto, ĉio iros laŭ deziro. Sed nur ne reprenu vian vorton.</p></sp>

<sp><speaker>Hermano</speaker><p>Kion vi diras? (Ĝojege.) Pli vere kuglo rekuros en
la tubon de la pafilo kaj dancos en la internaĵo de sia pafanto, —
fidu min! Lasu min nur agi. Adiaŭ!</p></sp>

<sp><speaker>FRANCISKO</speaker><stage>postkriante al li</stage><p>La rikolto apartenos al vi, kara
Hermano! (Sola.) Kiam la bovo entiris la veturilon kun greno en
la grenejon, tiam la besto devas kontentiĝi kun fojno. Vi ricevos
stalistinon, sed ne Amalion! (Foriras.)



SCENO DUA.

Dormoĉambro de la maljuna Moor.

LA MALJUNA MOOR, dormante en apogseĝo. AMALIO.</p></sp>

<sp><speaker>Amalio</speaker><stage>mallaŭte enirante</stage><p>Malbrue, malbrue! li dormetas.
(Ŝi stariĝas antaŭ la dormanto.) Kiel bela, kiel honorinda! honorinda,

 

kiel oni pentras la sanktulojn. Ne, mi ne povas vin koleri!
Blankhara kapo, vin mi ne povas koleri! Dormu trankvile, vekiĝu
gaje, mi sola iros kaj suferos.</p></sp>

<sp><speaker>MALJUNA Moor</speaker><stage>sonĝante</stage><p>Mia filo! mia filo! mia filo!</p></sp>

<sp><speaker>AMALIO</speaker><stage>prenas lian manon</stage><p>Aŭdu, aŭdu! Lia filo estas en
liaj sonĝoj.</p></sp>

<sp><speaker>MALJUNA Moor</speaker><p>Ĉu vi estas ĉi tie? ĉu efektive vi? Ha, kiel
mizere vi vidiĝas! Ne rigardu min per tiu ĉi malĝojega rigardo!
mi estas jam sufiĉe mizera.</p></sp>

<sp><speaker>Amalio</speaker><stage>vekas lin rapide</stage><p>Vekiĝu, kara maljunulo! Vi nur
sonĝas. Rekonsciiĝu!</p></sp>

<sp><speaker>MALJUNA Moor</speaker><stage>duone vekiĝinta</stage><p>Li ne estis ĉi tie? ĉu mi ne
premis liajn manojn? Malbona Francisko! ĉu vi deziras eĉ el miaj
sonĝoj lin elŝiri?</p></sp>

<sp><speaker>AMALIO</speaker><p>Vi rimarkas, Amalio?</p></sp>

<sp><speaker>MALJUNA Moor</speaker><stage>revigliĝas</stage><p>Kie li estas? Kie mi estas? Vi ĉi
tie, Amalio? </p></sp>

<sp><speaker>AMALIO</speaker><p>Kiel vi vin sentas? Vi havis sanigan dormon.</p></sp>

<sp><speaker>Maljuna Moor</speaker><p>Mi sonĝis pri mia filo. Kial mi ne daŭrigis
sonĝi? Eble mi ricevus pardonon el lia buŝo.</p></sp>

<sp><speaker>AMALIO</speaker><p>Anĝeloj ne koleras, — li vin pardonas. (Ŝi prenas
lian manon malĝoje.) Patro de mia Karolo, mi vin pardonas.</p></sp>

<sp><speaker>MALJUNA Moor</speaker><p>Ne, mia filino! Tiu ĉi morta koloro de via
vizaĝo kondamnas la patron. Malfeliĉa knabino! Mi senigis al vi la
ĝojojn de via juneco, — ho, ne malbenu min!</p></sp>

<sp><speaker>AMALIO</speaker><stage>karese kisas lian manon</stage><p>Vin?</p></sp>

<sp><speaker>MALJUNA Moor</speaker><p>Ĉu vi konas tiun ĉi portreton, mia filino?</p></sp>

<sp><speaker>Amalio</speaker><p>De Karolo!</p></sp>

<sp><speaker>MALJUNA Moor</speaker><p>Tian vidiĝon li havis, kiam li komencis sian
dek-sesan jaron. Nun li estas alia.... Ho, furioza mordado estas en
mi interne.... Tiu ĉi moleco de la trajtoj fariĝis indigno, tiu ĉi
rideto fariĝis malespero. Ne vere, Amalio? Ĝi estis en lia datreveno

 


de naskiĝo, en la jasmena laŭbo, vi lin pentris? Ho, mia filino!
Via amo tiel feliĉigis min.</p></sp>

<sp><speaker>AMALIO</speaker><stage>ĉiam rigardante la portreton</stage><p>Ne, ne! Ĝi ne estas li.
Per Dio, ĝi ne estas Karolo. Ĉi tie, ĉi tie. (Montrante la koron kaj la
frunton.) Tiel tuta, tiel alia! La pala kolorilo ne sufiĉas, por kopii
la ĉielan-spiriton, kiu regis en lia fajra okulo. For kun ĝi! Ĝi estas
tiel homa! Mi estis fuŝistino.</p></sp>

<sp><speaker>Maljuna Moor</speaker><p>Tiu ĉi bonkora, varmiga rigardo, — se li
starus antaŭ mia lito, tiam mi vivus en la morto mem! Neniam,
neniam mi mortus!

AMALIO, — Neniam, neniam vi mortus? Ĝi estus salto, kiel oni
saltas de unu penso al alia pli bela, — tiu ĉi rigardo lumus al vi
trans la tombo; tiu ĉi rigardo portus vin super la stelojn.</p></sp>

<sp><speaker>Maljna Moor</speaker><p>Estas malfacile, estas malĝoje! Mi mortas,
kaj mia filo Karolo ne estas ĉi tie, — mi estas portata en la tombon,
kaj li ne ploras super mia tombo! Kiel dolĉe estas esti enlulata en
la dormon de la morto per la preĝo de filo, — ĝi estas lulila kanto.</p></sp>

<sp><speaker>AMALIO</speaker><stage>reve</stage><p>Jes, dolĉa, ĉiele dolĉa gi estas, esti enlulata en
la dormon de la morto per kanto de amato, — eble oni ankaŭ en
la tombo daŭrigas ankoraŭ sonĝi, — longa, eterna, senfina sonĝo
pri Karolo, ĝis oni eksonigas la sonorilon de reviviĝo... (Rektiĝante,
ravite.) kaj de nun en liaj brakoj por eterne. (Paŭzo. Ŝi iras al la
fortepiano kaj ludas.)

 

Ĉu Hektoro volas senrevene
Iri tien, kie kolerplene
Pro Patroklo buĉas la venĝanto?
Kiu do instruos vian filon
Timi diojn, uzi batalilon,
Se por ĉiam kovros vin la Ksanto?</p></sp>

<sp><speaker>Maljuna Moor</speaker><p>Bela kanlo, mia filino. Vi devos ĝin ludi al
mi, antaŭ ol mi mortos.</p></sp>

<sp><speaker>AMALIO</speaker><p>Ĝi estas la disiĝo de Andromaĥo kaj Hektoro. —

 
     
Karolo kaj mi ofte kantadis ĝin kun akompano de liuto. (Ŝi ludas
plue.)

Karulin', haltigu vian ploron!
Al batalo lasu for Hektoron:
Vokas lin honoro de Pergamo.
Pro patruj' atendas min pereo,
Sed post glora mort', en Elizeo
Por vi ĉiam daŭros mia amo.

(Danielo eniras.)</p></sp>

<sp><speaker>Danielo</speaker><p>Ekstere atendas homo. Li petas, ke oni enlasu lin
al vi; li diras, ke li havas gravan sciigon por vi.</p></sp>

<sp><speaker>MALJUNA Moor</speaker><p>Por mi nur unu afero en la mondo estas grava,
vi tion scias, Amalio. Ĉu ĝi estas malfeliĉulo, kiu bezonas mian
helpon? Li ne foriru de ĉi tie kun ĝemado.</p></sp>

<sp><speaker>AMALIO</speaker><p>Se ĝi estas almozulo, li rapide venu supren.

(Danielo foriras.)</p></sp>

<sp><speaker>MALJUNA Moor</speaker><p>Amalio, Amalio, indulgu min!</p></sp>

<sp><speaker>AMALIO</speaker><stage>ludas plue</stage><p>
    
Jam ne sonas via batalilo,
Orfe kuŝos ruste la armilo,
Mortos for la gento de Priamo!
Vi foriros, kien lum' ne venas,
La Kocit' sin tra l'dezertoj trenas, —
En la Leto dronos via amo.

Ĉiu mia penso kaj prefero
Dronos en la Leto sub la tero,
Sed ne dronos am' de mia koro!
Aŭdu! Jam li vokas min sovaĝe. —
Ĉesu plori, tenu vin kuraĝe!
Ne, ne dronos amo de Hektoro!

 


   (Francisko, Hermano maskita, Danielo.)</p></sp>

<sp><speaker>FRANCISKO</speaker><p>Jen estas la homo. Li diras, ke teruraj sciigoj vin
atendas. Ĉu vi povas ilin aŭskulti? </p></sp>

<sp><speaker>MALJUNA Moor</speaker><p>Tia sciigo povas esti nur unu. Alproksimiĝu,
mia amiko, kaj ne indulgu min! Donu al li pokalon da vino!</p></sp>

<sp><speaker>HERMANO</speaker><stage>per ŝanĝita voĉo</stage><p>Via sinjora moŝto! Ne koleru malriĉan
homon, se li kontraŭ sia volo traboros vian koron. Mi estas
fremdulo en tiu ĉi lando, sed vin mi konas tre bone, vi estas la
patro de Karolo de Moor.</p></sp>

<sp><speaker>MALJUNA Moor</speaker><p>De kie vi tion ĉi scias?</p></sp>

<sp><speaker>HERMANO</speaker><p>Mi konis vian filon.

AMALIO, vivece, — Li vivas? li vivas? Vi lin konas? kie li estas?
kie, kie? (Volas forkuri.)</p></sp>

<sp><speaker>MALJUNA Moor</speaker><p>Vi scias pri mia filo? </p></sp>

<sp><speaker>HERMANO</speaker><p>Li studis en Lepsiko. De tie li komencis migradi,
mi ne scias kiel malproksime. Li travagis Germanujon ĉirkaŭe kaj,
kiel li diris al mi, kun nekovrita kapo, kaj li almoze elpetadis al si
panon antaŭ la pordoj. Kvin monatojn poste komenciĝis denove la
abomena milito inter Prusujo kaj Aŭstrujo, kaj ĉar li jam nenion
en la mondo povis esperi, tial la sonoj de la venka tamburo de
Frederiko fortiris lin Bohemujon. Permesu al mi, li diris al la
granda Ŝverinido, ke mi mortu per la morto de herooj, — mi ne
havas plu patron! </p></sp>

<sp><speaker>MALJUNA Moor</speaker><p>Ne rigardu min tiel, Amalio!</p></sp>

<sp><speaker>Hermano</speaker><p>Oni donis al li standardon. Li aliĝis al la venka
flugo de la Prusoj. La sorto faris, ke ni ambaŭ kuŝis sub unu tendo.
Li multe parolis pri sia maljuna patro kaj pri pli bonaj pasintaj
tagoj kaj pri detruitaj esperoj... niaj okuloj estis plenaj de larmoj.</p></sp>

<sp><speaker>MALJUNA Moor</speaker><stage>kaŝas sian kapon en la kusenon</stage><p>Silentu, ho
silentu!</p></sp>

<sp><speaker>Hermano</speaker><p>Ok tagojn poste estis la varmega batalo apud



Prago. Mi povas diri al vi, via filo sin tenis, kiel brava batalisto.
Li faris mirindaĵojn antaŭ la okuloj de la armeo. Kvin regimentoj
devis anstataŭi unu la alian, sed li staris. Fajraj kugloj faladis
dekstre kaj maldekstre, sed via filo staris. Unu kuglo frakasis al li
la dekstran manon, via filo prenis la standardon en la maldekstran,
kaj li staris.</p></sp>

<sp><speaker>AMALIO</speaker><stage>ravite</stage><p>Hektoro, Hektoro! Ĉu vi aŭdas? li staris!</p></sp>

<sp><speaker>HERMANO</speaker><p>Mi renkontis lin en la vespero de la batalo, falintan
sub la fajfado de kugloj; per la maldekstra mano li estis retenanta
la torente elfluantan sangon, la dekstran li enŝovis en la teron.
« Frato! — li ekkriis al mi, — kuras la famo, ke la generalo antaŭ
unu horo falis ». — « Li falis, — mi diris, — kaj vi? » — « Nu, kiu
estas brava soldato, — li ekkriis kaj liberigis sian maldekstran
manon, — tiu sekvu sian generalon, kiel mi! ». Tuj li elspiris sian
grandan animon.</p></sp>

<sp><speaker>FRANCISKO</speaker><stage>kolerege ekpaŝante kontraŭ Hermanon</stage><p>Ho, la morto
enŝlosu vian malbenitan langon! Ĉu vi venis ĉi tien, por doni al
nia patro la baton de la morto? Patro! Amalio! Patro!</p></sp>

<sp><speaker>HERMANO</speaker><p>Ĝi estis la lasta volo de mia mortanta kamarado.
« Prenu tiun ĉi glavon, — li diris agoniante, — transdonu ĝin al mia
maljuna patro; la sango de lia filo algluiĝis al ĝi, li estas venĝita, li
ĝoju! Diru al li, ke lia malbeno pelis min al la batalo kaj morto, ke
mi finis mian vivon en malespero! » Lia lasta ĝemo estis « Amalio ».</p></sp>

<sp><speaker>AMALIO</speaker><stage>kiel vekita el morta dormo</stage><p>Lia lasta ĝemo estis Amalio!</p></sp>

<sp><speaker>MALJUNA MOOR</speaker><stage>terure kriante kaj elŝirante al si la harojn</stage><p>Mia
malbeno enpelis lin en la morton! li finis sian vivon en malespero!</p></sp>

<sp><speaker>FRANCISKO</speaker><stage>vagante tra la ĉambro</stage><p>Ho, kion vi faris, patro! Mia
Karolo, mia frato!
 </p></sp>

<sp><speaker>Hermano</speaker><p>Jen estas la glavo kaj jen estas ankaŭ portreto,
kiun li samtempe elprenis el sur la brusto. Ĝi similas perfektege
tiun ĉi fraŭlinon. Ĉi tion al mia frato Francisko, li diris, — mi ne
scias, kion li volis diri per ĉi tio.

 

 </p></sp>

<sp><speaker>FRANCISKO</speaker><stage>kvazaŭ tre mirigita</stage><p>Al mi? la portreton de Amalio?
Al mi? </p></sp>

<sp><speaker>AMALIO</speaker><stage>kolerege alpaŝante al Hermano</stage><p>Malnobla, subaĉetita
trompanto! (Kaptas lin furioze ĉe la brako.) </p></sp>

<sp><speaker>HERMANO</speaker><p>Mi ne estas trompanto, moŝto fraŭlino. Rigardu
mem, ĉu ĝi ne estas via portreto, — kredeble vi mem ĝin donis
al li. </p></sp>

<sp><speaker>FRANCISKO</speaker><p>Per Dio, Amalio, ĝi estas via portreto! Ĝi estas
efektive via! </p></sp>

<sp><speaker>Amalio</speaker><stage>redonas al li la portreton</stage><p>Mia, mia! Ho, ĉielo kaj
tero! </p></sp>

<sp><speaker>Maljuna Moor</speaker><stage>kriante kaj gratante al si la vizaĝon</stage><p>Ho ve, ho
ve! Mia malbeno alpelis lin al la morto! pereis en malespero!</p></sp>

<sp><speaker>FRANCISKO</speaker><p>Kaj li memoris pri mi en la lasta malfacila horo de
la mortado, pri mi! Anĝela animo, — kiam la nigra standardo de
la morto jam bruis super li... pri mi!... </p></sp>

<sp><speaker>Maljuna Moor</speaker><stage>balbutante</stage><p>Mia malbeno lin pelis al la morto,
pereis mia filo en malespero! </p></sp>

<sp><speaker>Hermano</speaker><p>Mi ne povas elteni tian malĝojegon. Adiaŭ, maljuna
sinjoro! (Mallaŭte al Francisko.) Ho, kial vi tion ĉi faris, sinjoro?
(Rapide foriras.) </p></sp>

<sp><speaker>AMALIO</speaker><stage>saltleviĝante postkrias al li</stage><p>Restu! restu! Kio estis liaj
lastaj vortoj? </p></sp>

<sp><speaker>HERMANO</speaker><stage>haltante en la pordo</stage><p>Lia lasta ĝemo estis Amalio.
(Foriras.) </p></sp>

<sp><speaker>AMALIO</speaker><p>Lia lasta ĝemo estis Amalio! Ne! vi ne estas trompanto!
Sekve ĝi estas vero, vero, — li mortis, li mortis! (Vagas
ŝanceliĝante kaj falas.) mortis! Karolo mortis! </p></sp>

<sp><speaker>FRANCISKO</speaker><p>Kion mi vidas! Kio estas tie sur la glavo? skribite
per sango — « Amalio »!</p></sp>

<sp><speaker>AMALIO</speaker><p>De li?</p></sp>

<sp><speaker>FRANCISKO</speaker><p>Ĉu mi bone vidas aŭ mi sonĝas? Jen per sanga

 


skribo : « Francisko, ne forlasu mian Amalion ». Vidu do, vidu
do! Kaj sur la alia flanko: « Amalio! vian ĵuron nuligis la ĉiopova
morto ». Ĉu vi nun vidas, ĉu vi vidas? li skribis ĉi tion per rigidiĝanta
mano, li skribis ĉi tion per la varma sango de sia koro, li
skribis ĝin sur la solena rando de la eterneco! Lia spirito prokrastis
sian forflugon, por interligi ankoraŭ Franciskon kaj Amalion.</p></sp>

<sp><speaker>Amlio</speaker><p>Sankta Dio! Ĝi estas lia mano! Li neniam min amis!
(Foriras rapide.)</p></sp>

<sp><speaker>Francisko</speaker><stage>piedobatante la plankon</stage><p>Al la diablo! mia tuta arto
rompiĝas sur tiu ĉi obstina kapo!</p></sp>

<sp><speaker>Maljuna Moor</speaker><p>Ho ve! ho ve! Ne forlasu min, mia filino!
Francisko, Francisko, redonu al mi mian filon!</p></sp>

<sp><speaker>Francisko</speaker><p>Kiu donis al li la malbenon? Kiu pelis sian filon
al batalo, morto kaj malespero? Ho, li estis anĝelo, juvelo de la
ĉielo. Malbeno al liaj mortigintoj! Malbeno, malbeno al vi mem!</p></sp>

<sp><speaker>Maljuna Moor</speaker><stage>batas per la pugno sian bruston kaj frunton</stage><p>Li
estis anĝelo, juvelo de la ĉielo! Malbeno, malbeno, pereo, malbeno
al mi mem! Mi estas patro, kiu mortigis sian grandan filon. Min li
amis ĝis la morto! Por venĝi pro mi, li kuris al batalo kaj morto!
Ho, mi, monstro! monstro! (Furiozas kontraŭ si mem.)</p></sp>

<sp><speaker>FRANCISKO</speaker><p>Li estas for, kion nun helpas tro malfruaj plendoj?
(Sarkasme ridas.) Estas pli facile mortigi, ol revivigi. Vi neniam
revenigos lin el lia tombo

  </p></sp>

<sp><speaker>Maljuna Moor</speaker><p>Neniam, neniam, neniam mi revenigos lin el
tombo! For, perdita por ĉiam! Kaj vi ellogis de mi la malbenon,
vi, vi.... Redonu al mi mian filon!</p></sp>

<sp><speaker>Francisko</speaker><p>Ne incitu mian koleron! Mi forlasos vin en la
morto!</p></sp>

<sp><speaker>Maljuna Moor</speaker><p>Monstro! Monstro! Redonu al mi mian filon!
(Saltleviĝas de la seĝo kaj volas kapti Franciskon ĉe la gorĝo, sed tiu
ĉi lin reĵetegas.)

   </p></sp>

<sp><speaker>FRANCISKO</speaker><p>Senfortaj ostoj! Vi kuraĝas... Mortu! Malesperu!
(Foriras.)</p></sp>

<sp><speaker>MALJUNA Moor</speaker><p>Mil malbenoj persekutu vin! Vi ŝtelis al mi
mian filon el la brakoj. (Ĵetas sin malespere tien kaj reen en la seĝo.)
Ho ve, ho ve! Malesperi kaj ne morti! Ili forkuras, ili forlasas min
ĉe la morto, miaj bonaj anĝeloj forkuras de mi, ĉiuj sanktuloj
forkuras de la malvarma griza mortiginto. Ho ve, ho ve! Ĉu neniu
volas teni al mi la kapon, neniu volas liberigi la agoniantan animon?
Neniom da filoj, neniom da filinoj, neniom da amikoj! Nur
homoj... neniu volas?... Sola... forlasita... Ho ve, ho ve! Malesperi

 

kaj tamen ne morti!

   (Amalio, kun postploraj okuloj.)</p></sp>

<sp><speaker>MALJUNA Moor</speaker><p>Amalio! sendito de la ĉielo! Ĉu vi venas, por
forliberigi mian animon?</p></sp>

<sp><speaker>Amalio</speaker><stage>per pli kvieta tono</stage><p>Vi perdis belegan filon.</p></sp>

<sp><speaker>MALJUNA Moor</speaker><p>Vi volas diri « mortigis ». Ŝarĝita per tiu ĉi
atesto mi alpaŝos al la juĝa seĝo de Dio.</p></sp>

<sp><speaker>Amalio</speaker><p>Ne, ne, malfeliĉa maljunulo! La ĉiela Patro revokis
lin al si. Ni estus tro feliĉaj en tiu ĉi mondo. Supre, supre super
la sunoj, ni lin revidos denove.</p></sp>

<sp><speaker>MALJUNA Moor</speaker><p>Revidi, revidi! Glavo tranĉos mian animon,
kiam mi vidos lin inter la sanktuloj; meze en la ĉielo tremigos min
teruroj de la infero! ĉe la rigardado de la eterneco frakasados min
la rememoro, ke mi mortigis mian filon!</p></sp>

<sp><speaker>Amalio</speaker><p>Ho, per sia rideto li forigos la doloran rememoron el
via animo! Estu gaja, kara patro! mi estas tute gaja. Ĉu li ne
kantis jam al la ĉielaj aŭskultantoj la nomon Amalio sur la serafa
harpo, kaj la ĉielaj aŭskultantoj dolĉe ĝin ripetis? Lia lasta ĝemo
estis ja Amalio! Ĉu lia unua ĉiela voko ne estos Amalio?</p></sp>

<sp><speaker>MALJUNA Moor</speaker><p>Ĉiela konsolo fluas el viaj lipoj! Li ridetos al
mi, vi diras? pardonos? Vi devas resti apud mi, amatino de mia
Karolo, kiam mi estos mortanta.

   

   
 

 </p></sp>

<sp><speaker>Amalio</speaker><p>Morti estas flugi en liajn brakojn. Feliĉa vi estas!
Enviinda vi estas. Kial tiuj ĉi ostoj ne estas putraj? kial tiuj ĉi
haroj ne estas grizaj? Ve al mi pro miaj fortoj de juneco! Kun
ĝojo mi akceptus vin, vi, sensuka maljuneco, kiu estas pli proksima
al la ĉielo kaj al mia Karolo!

  (Francisko eniras.)</p></sp>

<sp><speaker>Maljuna Moor</speaker><p>Aliru, mia filo! Pardonu min, se mi antaŭe
estis tro kruela kontraŭ vi! Mi ĉion al vi pardonas. Mi tiel forte
dezirus fordoni mian animon en paco.</p></sp>

<sp><speaker>FRANCISKO</speaker><p>Ĉu vi jam sufiĉe ploris pri via filo? Kiom mi vidas
vi havas nur unu filon.</p></sp>

<sp><speaker>Maljuna Moor</speaker><p>Jakobo havis dek-du filojn, tamen pri sia
Jozefo li ploris per sangaj larmoj. </p></sp>

<sp><speaker>FRANCISKO</speaker><p>Hm!</p></sp>

<sp><speaker>MALJUNA Moor</speaker><p>Iru, prenu la Biblion, mia filino, kaj legu al
mi la historion pri Jakobo kaj Jozefo! Ĝi ĉiam tiel kortuŝadis min,
kvankam mi tiam ne estis ankoraŭ Jakobo.

Amalio, — Kiun lokon mi legu al vi? (Prenas la Biblion kaj
folias.) </p></sp>

<sp><speaker>MALJUNA Moor</speaker><p>Legu al mi pri la malĝojego de la perdinto,
kiam li ne trovis Jozefon inter siaj infanoj kaj vane atendadis lin
en la mezo de siaj dek-unu filoj, kaj lian plendan kanton. kiam li
eksciis, ke lia Jozefo malaperis por ĉiam. </p></sp>

<sp><speaker>Amalio</speaker><stage>legas</stage><p>« Tiam ili prenis la veston de Jozefo, Kaj ili
buĉis kapron kaj trempis la veston en la sangon kaj sendis la
makulitan veston kaj alportigis ĝin al sia patro kaj dirigis: tion
ni trovis, — rigardu, ĉu ĝi estas la vesto de via filo, aŭ ne? »
(Francisko subite foriras.) « Sed li ĝin rekonis kaj diris: ĝi estas la
vesto de mia filo, kruela besto lin formanĝis, sovaĝa besto disŝiris
Jozefon. » </p></sp>

<sp><speaker>Maljuna Moor</speaker><stage>refalas sur la kusenon</stage><p>Sovaĝa besto disŝiris
Jozefon!

 

 </p></sp>

<sp><speaker>AMALIO</speaker><stage>legas plue</stage><p>« Kaj Jakobo disŝiris siajn vestojn kaj
metis sakon ĉirkaŭ siajn lumbojn, kaj li funebris pro sia filo longan
tempon, kaj ĉiuj liaj filoj kaj filinoj penis lin konsoli; sed li ne
lasis sin konsoli kaj diris: kun malĝojo mi malsupreniros... »</p></sp>

<sp><speaker>MALJUNA Moor</speaker><p>Ĉesu, ĉesu! Al mi fariĝas tre malbone.</p></sp>

<sp><speaker>AMALIO</speaker><stage>alsaltas, faliginte la libron</stage><p>Helpu, ĉielo! Kio ĝi estas?</p></sp>

<sp><speaker>Maljuna Moor</speaker><p>Ĝi estas la morto!... Nigra... naĝas... antaŭ
miaj... okuloj... mi vin petas... voku la pastron... li min komuniu.
Kie estas... mia filo Francisko?</p></sp>

<sp><speaker>AMALIO</speaker><p>Li forkuris! Dio nin kompatu!</p></sp>

<sp><speaker>MALJUNA Moor</speaker><p>Forkuris... forkuris de la lito de la mortanto?...
kaj ĉi tio estas ĉio, ĉio... de du infanoj plenaj de espero...
Vi ilin donis... Vi ilin prenis.... Via nomo estu...</p></sp>

<sp><speaker>AMALIO</speaker><stage>kun subita ekkrio</stage><p>Mortis! Ĉio mortis! (Foriras malespere.) </p></sp>

<sp><speaker>FRANCISKO</speaker><stage>ensaltas kun ĝojo</stage><p>Mortis, ili krias, mortis! Nun
mi estas mastro. En la tuta kastelo oni kriegas, ke li mortis. Tamen
eble li nur dormas? Certe, ha certe! Vere ĝi estas tia dormo, kiun
neniam sekvas la voko « bonan tagon », — dormo kaj morto estas
nur du dunaskitoj. Ni interŝanĝu do iom la nomojn! Brava, bonvena
dormo, ni nomos vin morto! (Li alpremas al la maljunulo la
okulojn.) Kiu nun venos kaj kuraĝos voki min al juĝo? aŭ diri al
mi en la vizaĝon: vi estas kanajlo! For do tiun ŝarĝan maskon de
kvieteco kaj virto! Nun vi vidos la nudan Franciskon, kaj teruro
vin kaptos! Mia patro superŝutadis siajn postulojn per sukero,
faris el sia posedaĵo familian rondeton, li sidadis kun afabla rideto
antaŭ la pordo kaj salutadis ĉiujn kiel fratojn kaj infanojn. Miaj
brovoj pendos super vi kiel fulmotondraj nuboj, mia sinjora nomo
sin portados super tiuj ĉi montoj kiel minaca kometo, mia frunto
estos via barometro! Li karesadis la nukon, kiu obstine sin levis
kontraŭ li. Sed mi ne amas rideti kaj karesi. Mi hakos al vi la
akrajn spronojn en la karnon, kaj mi uzos la senkompatan skurĝon.

 

 

En mia posedaĵo mi alkondukos al tio, ke terpomoj kaj malforta
biero fariĝos regalaĵo por festoj, kaj ve al tiu, kiu renkontiĝos al
miaj okuloj kun plenaj kaj ruĝaj vangoj! Paleco de malriĉeco kaj
de sklava timo estas mia amata koloro; en tiun ĉi livreon mi vin
vestos. (Li foriras.)




SCENO TRIA.

La Bohemaj arbaroj.


SPIEGELBERG. RAZMANN. GRUPO DA RABISTOJ.</p></sp>

<sp><speaker>RAZMANN</speaker><p>Ĝi estas vi? efektive vi? lasu do vin sufoki en miaj
brakoj, kara koramato Maŭrico! Bonvenon al vi en la Bohemaj
arbaroj! Vi fariĝis granda kaj dika, Per ĉiuj diabloj de la infero!
Vi alkondukis ja tutan aregon da rekrutoj, vi bravega varbisto!</p></sp>

<sp><speaker>SPIEGELBERG</speaker><p>Ne vere, frato, ne vere? Kaj ĉio plenaj bravuloj!
Vi ne kredos, mi havas evidentan benon de Dio: mi estis malriĉa
malsata simplulo, mi havis nenion krom tiu ĉi bastono, kiam mi
transiris la Jordanon, kaj nun ni estas en la nombro de sepdek-ok,
pleje ruinigitaj butikistoj, forpelitaj magistroj kaj skribistoj el la
Ŝvabaj provincoj; ĝi estas ja korpuso da bravuloj, mia frato, ravaj
homoj, mi al vi diras, — unu al alia ŝtelas la butonojn de la
pantalono kaj staras sendanĝere apud li nur kun ŝargita pafilo, — kaj
ili havas ĉion sufiĉe kaj havas tiel grandan renomon en la ĉirkaŭaĵo
de kvardek mejloj, ke vi simple ne komprenos. Tie ekzistas neniu
gazeto, en kiu vi ne trovus artikoleton pri la ruzulo Spiegelberg;
mi eĉ simple pro tio ilin abonas, — de la kapo ĝis la piedoj ili min
prezentis, vi pensus, ke vi min vidas, eĉ pri la butonoj de mia
surtuto ili ne forgesis. Sed ni orde kondukas ilin je la nazo.
Ekzemple antaŭ ne longe mi iras en la presejon, mi diras, ke mi
vidis la faman Spiegelberg, kaj mi diktas al unu skribaĵisto, kiu
tie sidas, la vivan bildon de unu tiea doktoro; la afero efikas, la
sinjoro estas arestata, turmente pridemandata, kaj pro timego

 


kaj malsaĝeco li konfesas, la diabloj min prenu, li konfesas, ke li
estas Spiegelberg... Per ĉiuj diabloj! Mi estis jam preta iri al la
magistrato kaj protesti, ke la kanajlo tiel profanas mian nomon,
— kaj mi diras al vi, tri monatojn poste li jam estas pendigita. Mi
devis enfroti al mi poste bonan porcion da tabako, kiam mi promenis
preter la pendingo kaj vidis la pseŭdo-Spiegelbergon,
paradantan en sia majesteco, — kaj dume dum Spiegelberg
pendas, Spiegelberg tre mallaŭte elŝteliĝas el la reto kaj montras
post la dorso al la supersaĝa justeco tiajn azenajn orelojn, ke oni
povus krevi de rido.</p></sp>

<sp><speaker>RAZMANN</speaker><stage>ridas</stage><p>Vi efektive estas ĉiam ankoraŭ la sama. </p></sp>

<sp><speaker>SPIEGELBERG</speaker><p>Mi estas tio, kiel vi vidas, per korpo kaj animo.
Malsaĝulo! Unu ŝercon mi devas al vi ankoraŭ rakonti, kiun mi
antaŭ ne longe faris en la monaĥinejo de la sankta Cecilio. En mia
vagado mi trafis la monaĥinejon pli-malpli ĉe la vesperiĝo, kaj ĉar
mi ĝuste en tiu tago ne elpafis ankoraŭ eĉ unu kartoĉon, — vi
scias, ke mi terure malamas la « diem perdidi, » — tial ankoraŭ
la nokto devis esti beligita per iu faro, se ĝi eĉ koncernus orelon
de diablo! Ni tenas nin trankvile ĝis malfrue en la nokto. Fariĝas
plena silento. La kandeloj estas estingitaj. Ni supozas, ke la
monaĥinoj nun estas kredeble en la litoj. Nun mi prenas kun mi
mian kamaradon Grimm, ordonas al la aliaj atendi antaŭ la pordego,
ĝis ili aŭdos mian fajfon, — mi malliberigas la gardiston de
la monaĥinejo, forprenas de li la ŝlosilojn, mi enŝteliĝas tien, kie
dormas la servantinoj, forprenas de ili la vestojn kaj elportas la
pakaĵon ekster la pordegon. Ni iras pluen de ĉelo al ĉelo, al unu
fratino post alia ni forprenas la vestojn, fine ankaŭ al la abatino.
Nun mi ekfajfas, kaj miaj homoj tie ekstere komencas ataki kaj
furiozi, kvazaŭ venis la tago de la lasta juĝo, kaj kun bestega bruo
ili enfalas en la ĉelojn de la fratinoj! Ha ha ha! Jen vi devus vidi
la tumulton, kiel la naivaj kreaĵetoj en la mallumo palpe serĉadis
siajn vestojn kaj faradis ridindajn gestojn, ne trovante la vestojn,

 

 
kaj ni dume brue atakis, kaj ili de timo kaj konfuziĝo envolvis sin
en la litotukojn, aŭ rampis malantaŭ la fornojn kiel katinoj, kaj
aliaj de timego tiel ŝprucigis en la ĉambron, ke vi povus tie lerni
naĝi.... Kaj la mizera kriado kaj plorado, kaj fine la maljuna
murmuristino, la abatino, vestita kiel Evo antaŭ la falo... vi scias
ke sur la tuta tera globo neniu kreaĵo estas por mi tiel abomena,
kiel araneo kaj maljuna virino, — kaj nun prezentu al vi la
nigre-brunan, sulkoplenan, vilan virinaĉon dancanta antaŭ mi kaj
ĵurpetanta min per sia virgulina ĉasteco... al ĉiuj diabloj! Mi jam estis
preta doni al ŝi kelkajn fortajn batojn en la noblajn partojn....
Mallonge decidite! aŭ ĉi tien la arĝentaĵon, la monaĥinejan trezoron
kaj la tutan monon, aŭ... miaj homoj min jam komprenis...
Mi diras al vi, mi elportis el la monaĥinejo pli ol mil taleroj, kaj
al tio mi havis amuzon, kaj miaj bravuloj lasis al ili memoraĵon
kiun ili portos tutajn naŭ monatojn.</p></sp>

<sp><speaker>RAZMANN</speaker><stage>kun piedekbato</stage><p>Al la diabloj! kial mi tie ne estis!</p></sp>

<sp><speaker>SPIEGELBERG</speaker><p>Vi vidas? Diru mem, ĉu tio ĉi ne estas diboĉa
vivo? kaj al tio oni restas freŝa kaj forta, kaj la korpuso sin tenas
kaj ŝvelas kun ĉiu horo kiel ventro de prelato. Mi ne scias, mi
kredeble havas en mi ion magnetan, kio altiras ĉiujn kanajlojn sur
la tuta tero de Dio, kiel ŝtalo la feron.</p></sp>

<sp><speaker>RAZMANN</speaker><p>Bela magneto vi estas! Sed mi volus ja scii, al la
diablo, kiajn sorĉaĵojn vi uzas.</p></sp>

<sp><speaker>SPIEGELBERG</speaker><p>Sorĉaĵojn? Oni bezonas neniajn sorĉaĵojn, —
kapon oni devas havi! Certan praktikan konsideradon, kiun oni
kompreneble ne akiras kune kun la ĉiutaga manĝo. Ĉar vidu, mi
ĉiam diradas: honestan homon oni povas krei el ĉia salika ŝtipo,
sed por fripono oni bezonas saĝon, — ankaŭ estas necesa por ĉi
tio speciala nacia genio, certa, por tiel diri, friponeca klimato, —
kaj tial mi konsilas al vi, veturu al la Graŭbinda lando, ĝi estas la
Atenoj de la nuntempaj friponoj.</p></sp>

<sp><speaker>RAZMANN</speaker><p>Frato, oni laŭdis al mi la tutan Italujon.

 

 </p></sp>

<sp><speaker>SPIEGELBERG</speaker><p>Jes, jes! Kontraŭ neniu oni devas esti maljusta.
Italujo ankaŭ havas siajn grandajn homojn, kaj se Germanujo tiel
daŭrigos, kiel ĝi jam komencis, kaj plene ekzilos la Biblion, por
kio ekzistas la plej brilantaj esperoj, tiam kun la tempo ankaŭ el
Germanujo povas ankoraŭ veni io bona. Sed ĝenerale mi devas
diri al vi, la klimato havas ne tre grandan signifon, la genio ĉie
sukcesas, kaj cetere, mia frato, vi ja bone scias, sovaĝa pomo eĉ
en la paradiza ĝardeno mem neniam fariĝos ananaso. Sed por ke
mi plue diru al vi, — kie mi haltis?</p></sp>

<sp><speaker>RAZMANN</speaker><p>Ĉe la artifikoj.</p></sp>

<sp><speaker>SPIEGELBERG</speaker><p>Jes, vere, ĉe la artifikoj. Via unua afero, kiam
vi venas en la urbon, devas esti jeno: ĉe la almozulobservistoj,
urbaj patrolistoj kaj ordobservistoj vi informiĝas, kiuj estas iliaj
plej oftaj klientoj, kiu montras al ili plej da respekto, — kaj
tiujn klientojn vi penas trovi; poste vi ennestiĝas en kafejoj,
bordeloj, drinkejoj, vi spionas, sondas, kiu plej multe krias pri la
malkara tempo, pri la kvin procentoj, pri la grandiĝanta pesto de
la policaj perfektigoj, kiu plej multe insultas la registaron, aŭ
krias kontraŭ la fiziognomiko kaj tiel plu, — frato, tio ĉi estas la
ĝusta nivelo. La honesteco ŝanceliĝas kiel kaverna dento, vi devas
nur almeti la dentotirilon. Aŭ pli bone kaj pli mallonge: vi iras kaj
ĵetas plenan monujon en la mezon de la strato, vi ie vin kaŝas,
kaj vi bone rimarkas, kiu ĝin levas, — unu minuton poste vi kuras
post li, vi serĉas, krias kaj vi demandas nur kvazaŭ pasante: ĉu
sinjoro ne trovis eble monujon? Se li diras jes, nu, tiam la diablo
ĉion prenis; sed se li neas: pardonu, sinjoro, mi ne memoras, mi
bedaŭras... (Kun salto.) Frato! Triumfo, mia frato! Estingu vian
lanternon, ruza Diogeno! vi trovis vian homon!</p></sp>

<sp><speaker>RAZMANN</speaker><p>Vi estas instruita praktikulo.</p></sp>

<sp><speaker>SPIEGELBERG</speaker><p>Mia Dio! Kvazaŭ mi iam dubis pri ĉi tio! Nun,
kiam vi havas vian homon sur la hoko, vi devas ankoraŭ ruze
manovri, ke vi lin levu! Vidu, mia filo! tion mi faradis tiamaniere:


  

de la momento, kiam mi ekhavis pri iu supozon, mi jam
alkroĉiĝis al mia kandidato kiel lapo, trinkis kun li fratiĝon, —
kompreneble, vi devas pagi por lia trinkado! certe, tio ĉi kostas
sufiĉe da mono, sed ĝi ne devas vin forteni, — vi iras pluen, vi
kondukas lin al kompanioj de ludo, al diboĉuloj, implikas lin en
batiĝojn kaj en friponaĵojn, ĝis li pri korpo kaj animo, pri mono
kaj konscienco kaj pri sia bona nomo fariĝas tute bankrota; ĉar
mi devas diri al vi, vi nenion atingos, se vi ne difektos la korpon
kaj animon, — kredu al mi, frato! tion ĉi mi en mia granda praktiko
jam multajn fojojn vidis: se la honestulo unu fojon estas
elpelita el la nesto, tiam la diablo fariĝas lia mastro, tiam la paŝo
estas tiel facila, ho, tiel facila, kiel la salto de publikulino al</p></sp>

<sp><speaker>bigotulino</speaker><p>Sed aŭskultu! kia krako ĝi estis?</p></sp>

<sp><speaker>RAZMANN</speaker><p>Ĝi estis tondro, — nu, daŭrigu.</p></sp>

<sp><speaker>SPIEGELBERG</speaker><p>Ankoraŭ pli mallonga, pli bona vojo estas jena:
vi rabas al via homo ĉion, kion li havas, ĝis ne restas al li eĉ ĉemizo
sur la korpo, — tiam li mem venos al vi. Ne instruu al mi la artifikojn,
frato, — demandu do la kupran vizaĝon tie: al la diablo! lin
mi bele kaptis en la reton! Mi proponis al li kvardek dukatojn, li ilin
ricevos, kiam li donos al mi la vaksan premsignon de la ŝlosilo de
sia sinjoro. Prezentu do al vi, la malsaĝa besto tion ĉi faras, la
diablo min prenu, — li alportas al mi la ŝlosilojn kaj volas nun
ricevi la monon.... Monsieur, mi nun diras al li, ĉu vi scias, ke mi
nun portos la ŝlosilojn rekte al la kvartalestro kaj mi luos por vi
loĝejon sur la pendingo? Per ĉiuj diabloj! vi devus vidi, kiel la
homo tiam larĝe malfermis la okulojn kaj komencis baraktadi kiel
malseka hundo.... « Pro la ĉielo, havu kompaton! mi... mi.... »
Kion do vi? Ĉu vi volas tuj forĵeti ĉiun sinĝenadon kaj iri kun mi
al la diablo? — « Ho, tre volonte, kun ĝojo ». — Ha ha ha! bona
mizerulo, per lardo oni kaptas musojn! ridu do pri li, Razmann!
ha ha ha!</p></sp>

<sp><speaker>RAZMANN</speaker><p>Jes, jes, mi devas konfesi. Mi skribos al mi ĉi tiun

 

 
lecionon per oraj literoj sur la tabulon de mia cerbo. La satano
sendube konas siajn homojn, se li prenis vin kiel makleriston.</p></sp>

<sp><speaker>SPIEGELBERG</speaker><p>Ne vere, frato? Kaj mi pensas, ke kiam mi liveros
al li dek pecojn, li min lasos libere iri, — ĉiu eldonisto donas
ja al sia kolektanto la dekan ekzempleron senpage, kiel do la diablo
agus pli avare? Razmann! mi sentas pulvon...</p></sp>

<sp><speaker>RAZMANN</speaker><p>Per la diablo! mi ankaŭ ĝin sentas jam de longe.
Atentu, en la proksimaĵo oni certe pafis! — Jes, jes, kiel mi diras
al vi, Maŭrico, al nia hetmano vi estos bonvena kun viaj rekrutoj,
li ankaŭ allogis jam bravajn homojn.</p></sp>

<sp><speaker>SPIEGELBERG</speaker><p>Sed la miaj! la miaj.... Pa!</p></sp>

<sp><speaker>RAZMANN</speaker><p>Nu jes, ili certe havas belajn fingretojn, sed mi
diras al vi, la renomo de nia hetmano ankaŭ jam fortentis honestajn
homojn.</p></sp>

<sp><speaker>SPIEGELBERG</speaker><p>Mi dubas.</p></sp>

<sp><speaker>RAZMANN</speaker><p>Sen ŝerco! kaj ili ne hontas servi sub li. Li ne mortigas
pro la rabado, kiel ni, — la mono lin ne interesas, kiam li
povas havi sufiĉe da ĝi, kaj eĉ sian trionon, kiu leĝe apartenas al
li de ĉiu akiro, li disdonacas al orfoj, aŭ li donas per ĝi al malriĉaj
esperdonaj junuloj la eblon studi. Sed se li kaptas nobeleton,
kiu senfeligas siajn vilaĝanojn kiel bruton, aŭ se li ricevas sub la
manon ian kanajlon kun oraj galonoj, kiu falsas la leĝojn kaj
kovras per arĝento la okulon de la justeco, aŭ ian alian sinjoron de

 
 

tia speco, — nu, tiam li estas en sia elemento, kaj li mastrumas
diable, kvazaŭ ĉiu fibro en li estus furio.</p></sp>

<sp><speaker>SPIEGELBERG</speaker><p>Hm! hm!</p></sp>

<sp><speaker>RAZMANN</speaker><p>Antaŭ ne longe ni eksciis en la gastejo, ke baldaŭ
devas ĉi tie pasi riĉa grafo el Regensburgo, kiu gajnis proceson
pri miliono per la ruzaĵoj de sia advokato; li sidis tiam ĉe la tablo
kaj ludis. Kiomope ni estas? li min demandis, subite leviĝante; mi
vidis, kiel li enpremis la malsupran lipon inter la dentojn, kion li
faras nur tiam, kiam li estas en plej furioza humoro. Ne pli ol

 

 
 

 
kvin, mi diris. Ĝi sufiĉas, li diris; li ĵetis al la mastrino la monon
sur la tablon, lasis la vinon, kiun li estis mendinta, netuŝita, kaj ni
ekpreparis nin por la vojo. La tutan tempon li ne parolis eĉ unu
vorton, li kuradis flanken tute sola, nur de tempo al tempo li
demandis nin, ĉu ni ankoraŭ nenion rimarkis, kaj li ordonadis al
ni meti la orelon al la tero. Fine la grafo alveturas, la kaleŝo peze
ŝarĝita, la advokato sidis kune kun li interne, antaŭe unu rajdanto,
ĉe la flankoj du servistoj rajde, — tiam vi devus vidi nian homon,
kiel li, kun du pistoloj en la mano, antaŭ ni alsaltis al la kaleŝo
kaj kun tondra voĉo ekkriis: halt! La veturigisto, kiu ne volis
halti, devis danci malsupren de sia loko; la grafo pafis el la kaleŝo
en la aeron, la rajdantoj forkuris.... Vian monon, kanajlo, li ekkriis
tondre, — tiu kuŝis kiel bovo sub la hakilo. Kaj ĉu vi estas la fripono,
kiu faras el la justeco aĉeteblan publikulinon? La advokato
tremis tiel, ke la dentoj al li frapadis, — la ponardo staris en lia
ventro, kiel paliso en vinberejo.... Mi faris la miaĵon! li ekkriis kaj
fiere sin deturnis de ni; la rabado estas via afero. Kaj kun tiuj ĉi
vortoj li malaperis en la arbaron.</p></sp>

<sp><speaker>SPIEGELBERG</speaker><p>Hm, hm! Frato, tio, kion mi antaŭe rakontis al
vi, devas resti inter ni, li ne devas tion ĉi scii. Vi komprenas?</p></sp>

<sp><speaker>RAZMANN</speaker><p>Bone, bone, mi komprenas.</p></sp>

<sp><speaker>SPIEGELBERG</speaker><p>Vi ja lin konas! Li havas siajn kapricojn. Vi min
komprenas.</p></sp>

<sp><speaker>RAZMANN</speaker><p>Mi komprenas, mi komprenas.

(Schwarz, rapide enkuras).</p></sp>

<sp><speaker>RAZMANN</speaker><p>Kiu estas? Kio fariĝis? Pasaĝeroj en la arbaro?</p></sp>

<sp><speaker>Schwarz</speaker><p>Rapide, rapide! kie estas la aliaj? Al ĉiuj diabloj!
Vi staras ĉi tie kaj babilas? Ĉu vi ne scias? ĉu vi tute ne scias?
Kaj Roller...</p></sp>

<sp><speaker>RAZMANN</speaker><p>Kio do? kio do?</p></sp>

<sp><speaker>Schwarz</speaker><p>Roller estas pendigita, kaj ankoraŭ kvar aliaj...</p></sp>

<sp><speaker>Razmann</speaker><p>Roller? Ha, malbeno! De kiam? De kie vi tion ĉi scias?

 

  
  </p></sp>

<sp><speaker>Schwarz</speaker><p>Jam pli ol tri semajnojn li sidis, kaj ni nenion sciis; 
jam tri tagojn oni lin juĝis, kaj ni nenion aŭdis; sub turmentegoj
oni lin ekzamenadis, kie estas la hetmano. La brava junulo nenion
konfesis; hieraŭ oni faris al li la proceson, kaj hodiaŭ matene li
per ekstra poŝto forveturis al la diablo.</p></sp>

<sp><speaker>RAZMANN</speaker><p>Ha, la kanajloj! Ĉu la hetmano tion ĉi scias?</p></sp>

<sp><speaker>SCHWARZ</speaker><p>Nur hieraŭ li tion eksciis. Li furiozas kiel apro. Vi 
scias, ke li ĉiam plej alte ŝatis Rolleron, — kaj al tio ankoraŭ la 
turmentegado.... Ŝnurojn kaj ŝtuparojn oni jam alportis al la turo, 
sed nenio helpis; li mem en kapucena robo jam enŝteliĝis al li kaj 
volis interŝanĝi kun li la personojn, — Roller obstine rifuzis; nun
li faris tian ĵuron, ke frosto ekkuris sub niaj haŭtoj, — li ĵuris
ekbruligi por li funebran torĉon, kian ankoraŭ neniu reĝo iam
havis kaj kiu devas rosti al ili la ĝibojn brune kaj blue. Mi timas
pro la urbo. Li jam de longe portas koleron kontraŭ ĝi, ĉar ĝi estas
tiel abomene bigota, — kaj vi ja scias, ke se li diras « mi volas tion
ĉi fari », ĝi estas tio sama, kiel se iu el ni tion ĉi jam faris.</p></sp>

<sp><speaker>RAZMANN</speaker><p>Ĝi estas vero! mi konas la hetmanon. Se li estus
doninta al la diablo sian vorton, ke li iros en la inferon, li neniam
preĝus, eĉ se li per duono da Patro-nia povus liberiĝi! Sed ho, la
malfeliĉa Roller! la malfeliĉa Roller!</p></sp>

<sp><speaker>SPIEGELBERG</speaker><p>Memento mori! Sed tio ĉi min ne tuŝas. (Li trilas
kanteton.)

  Se mi ekzekutejon preteriras,
  Mi nur fermetas unu el l'okuloj;
  Ha, tute sola pendas vi, mi diras, —
  Vi estas do el gent' de malsaĝuloj!</p></sp>

<sp><speaker>RAZMANN</speaker><stage>kun eksalto</stage><p>Aŭdu! Pafo! (Pafado kaj bruo.)</p></sp>

<sp><speaker>SPIEGELBERG</speaker><p>Ankoraŭ unu!</p></sp>

<sp><speaker>RAZMANN</speaker><p>Denove unu! la hetmano!

(Malantaŭ la scenejo oni kantas.)

  Nurenberganoj pendigas neniun
  Antaŭ ol ili lin havas. (Bis.)</p></sp>

<sp><speaker>SCHWEIZER</speaker><stage>ROLLER, malantaŭ la scenejo</stage><p>He vi, ho! He vi, ho!</p></sp>

<sp><speaker>Razmann</speaker><p>Roller! Roller! Dek diabloj min prenu!</p></sp>

<sp><speaker>SCHWEIZER</speaker><stage>ROLLER, malantaŭ la scenejo</stage><p>Razmann! Schwarz!
Spiegelberg! Razmann!</p></sp>

<sp><speaker>Razmann</speaker><p>Roller! Schweizer! Fulmo kaj tondro kaj ĉiuj diabloj
de la infero! (Ili kuras al li renkonte.)

     (Rabisto Moor, sur ĉevalo. Schweizer. Roller. Grimm.
     Schufterle. Aro da rabistoj, konvritaj de koto kaj polvo aperas.)</p></sp>

<sp><speaker>Rabisto Moor</speaker><stage>desaltante de la ĉevalo</stage><p>Libereco! libereco! Vi
 estas ekster danĝero, Roller! Forkonduku mian ĉevalon, Schweizer,
 kaj lavu ĝin per vino. (Ĵetas sin sur la teron.) Ĝi estis varmega
 afero!</p></sp>

<sp><speaker>Razmann</speaker><stage>al Roller</stage><p>Nu, pro la kamentubo de Pluto! Ĉu vi
reviviĝis de sub la rado?</p></sp>

<sp><speaker>Schwarz</speaker><p>Ĉu vi estas lia spirito? aŭ ĉu mi estas frenezulo? Ĉu
 vi efektive estas Roller?
 </p></sp>

<sp><speaker>Roller</speaker><stage>malfacile spirante</stage><p>Ĝi estas mi. Per propra korpo.
 Tuta. De kie, laŭ via opinio, mi venas?
 
Schwarz, — Kiu ĝin povas scii? Vi estis jam kondamnita.</p></sp>

<sp><speaker>Roller</speaker><p>Tiel ĝi efektive estis, kaj eĉ pli. Mi venas rekte de la
pendingo. Lasu min nur antaŭe reakiri mian spiron. Schweizer al
vi rakontos. Donu al mi glason da brando! Kaj vi estas denove ĉi
tie, Maŭrico? Mi pensis, ke mi revidos vin ie en alia loko. Donu do
al mi glason da brando, miaj ostoj disfalas... Ho, mia hetmano!
kie estas mia hetmano?</p></sp>

<sp><speaker>SCHWARZ</speaker><p>Tuj, tuj! Diru do, babilu do kiel vi de tie forvenis?
kiamaniere ni denove vin havas? Mia kapo turniĝas. Vi diras, ke
de la pendingo?</p></sp>

<sp><speaker>ROLLER</speaker><stage>rapide eltrinkas botelon da brando</stage><p>Ha, ĝi estas bongusta,

 


 

 
ĝi varmigas! Rekte de la pendingo, mi al vi diras. Vi staras
ĉi tie kun malfermitaj buŝegoj kaj ne povas tion eĉ sonĝi, — mi
estis nur tri paŝojn de la fatala ŝtuparo, per kiu mi devis supreniri
al la brusto de Abrahamo, — tiel proksime, tiel proksime, — mi estis
jam kun mia haŭto kaj haroj forvendita al la anatomio! vi povus
havi mian vivon por preneto da flartabako. Al la hetmano mi devas
danki por la aero, libereco kaj vivo. </p></sp>

<sp><speaker>Schweizer</speaker><p>Ĝi estis ŝerco, kiun valoras aŭskulti. Unu tagon
antaŭe ni per niaj spionoj eksciis, ke Roller estas bone enpeklita,
kaj ke se la ĉielo ne enmiksos sin en ĝusta tempo, li morgaŭ en la
tago — tio estas hodiaŭ — devos iri la vojon de ĉiu karno. Leviĝu!
diris la hetmano, kio pli valoras ol amiko? Ni lin savos, aŭ se ni lin
ne savos, tiam ni almenaŭ ekbruligos por li funebran torĉon, kiun
ankoraŭ neniu reĝo havis kaj kiu rostos al ili la ĝibojn brune kaj
blue. Ni sendis al li ekspreson, kiu alportis al li skribeton, ĵetinte
ĝin al li en la supon</p></sp>

<sp><speaker>ROLLER</speaker><p>Mi neniel esperis sukceson.</p></sp>

<sp><speaker>Schweizer</speaker><p>Ni elatendis la tempon, kiam la vojoj fariĝis liberaj.
La tuta urbo eliris, por vidi la spektaklon, rajdantoj kaj
piedirantoj kaj kaleŝoj miksite, la bruo kaj la pretiĝado por la
estonta ekzekuto resonadis malproksime. Nun, diris la hetmano,
ekbruligu, ekbruligu! La bravuloj ekflugis kiel sagoj, ekbruligis
la urbon samtempe en tridek tri finoj, ĵetis brulantajn meĉaĵojn en
la ĉirkaŭaĵon de la pulvejo, en preĝejojn kaj garbejojn.... Per la
infero! ne pasis eĉ kvarono da horo, la nordorienta vento, kiu
ankaŭ kredeble havis kalkulojn kun la urbo, bonege aliĝis al ni
kaj pelis la flamojn supren ĝis la plej altaj pintoj. Kaj ni dume
kuras sur la stratoj supren kaj malsupren, kiel furioj, brulo! brulo,
tra la tuta urbo, tumulto, kriado, bruado... la brulalarmaj sonoriloj
komencas brui, la pulvoturo eksplodas, kvazaŭ la tero krevis en
la mezo, la ĉielo disŝiriĝis kaj la infero falis dek mil klaftojn pli
profunden.

 

 

 </p></sp>

<sp><speaker>Roller</speaker><p>Kaj nun mia sekvantaro ekrigardis malantaŭen, —
jen kuŝas la urbo kiel Gomoro kaj Sodomo, la tuta horizonto
konsistis el fajro, sulfuro kaj fumo, kvardek montoj en la ĉirkaŭaĵo
rebruas pri la infera ŝerco, panika teruro ĵetas ĉiujn sur la teron,
— nun mi ekuzas la momenton, kaj fr! rapide kiel la vento, mi
estis malligita, — miaj akompanantoj, ŝtonigitaj kiel la edzino de
Loth, rigardas malantaŭen, — mi kuras for! mi traŝiras la amasojn!
mi malaperis! Sesdek paŝojn pli malproksime mi deĵetas miajn
vestojn, mi ĵetas min en la riveron, mi naĝas sub la akvo tiel longe,
ĝis mi pensas, ke ili min jam ne vidos. Mia hetmano staris jam
prete kun ĉevaloj kaj vestoj, — tiamaniere mi saviĝis. Moor, Moor!
Ke vi ankaŭ baldaŭ enfalu en kaptilon, ke mi povu al vi pagi en la
sama maniero!</p></sp>

<sp><speaker>RAZMANN</speaker><p>Sovaĝbesta deziro, por kiu oni devus vin pendigi,
— tamen ĝi estis petolo, de kiu oni povus krevi.</p></sp>

<sp><speaker>ROLLER</speaker><p>Ĝi estis efektive helpo en la ekstrema bezono; vi ne
povas tion ĉi sufiĉe taksi. Vi devus kun ŝnuro ĉirkaŭ la kolo marŝi
per vivanta korpo al la tombo, kiel mi, kaj vidi la fatalan preparadon
kaj la ekzekutajn ceremoniojn, kaj senti, kiel kun ĉiu paŝo,
kiun la timotremanta piedo faras antaŭen, venas pli proksime,
terure pli proksime la malbenita maŝino, en kiun mi devis enloĝiĝi
kaj kiu brilis en la terura matena suno, — vi devis vidi la garde
observantajn helpantojn de la ekzekutisto, aŭdi la teruran
muzikon, — ĝi bruas ankoraŭ en miaj oreloj, la kriojn de la malsataj
korvoj, kiuj en granda nombro alkroĉiĝis al la korpo de mia
duone forputrinta antaŭulo, kaj ĉio alia, kaj super ĉio ankoraŭ la
antaŭsento de la eterneco, kiu min atendis! Frato, frato! kaj
subite la signalo de la libereco! Ĝi estis krako, kvazaŭ ĉe la
ĉielbarelo krevis ringego.... Aŭskultu, kanajloj! mi diras al vi,
kiam oni el ardanta forno saltas en glacian akvon, oni ne povas
senti la kontraston tiel forte, kiel mi, kiam mi estis sur la alia
bordo.

 

 

 </p></sp>

<sp><speaker>SPIEGELBERG</speaker><stage>ridas</stage><p>Malfeliĉa hometo! Nun ĉio estas ja forgesita.
(Trinkas al li.) Pro la feliĉa renaskiĝo</p></sp>

<sp><speaker>Roller</speaker><stage>forĵetas sian glason</stage><p>Ne, per ĉiuj trezoroj de Mamono!
mi ne volus tion ĉi sperti la duan fojon. La morto estas io pli ol
salto de arlekeno, kaj promorta teruro estas pli malbona ol la
morto. </p></sp>

<sp><speaker>SPIEGELBERG</speaker><p>Kaj la saltanta pulvoturo, — vi komprenas nun,
Razmann? jen tial la aero en la ĉirkaŭspaco de tutaj horoj tiel
malbonodoris per sulfuro, kvazaŭ la tuta vestaro de Moloĥo estus
aerumata sub la ĉielo. Ĝi estis majstraĵo, mia hetmano! mi envias
vin pro ĝi.</p></sp>

<sp><speaker>SChweizer</speaker><p>Se la urbo volis fari al si plezuron de tio, ke ĝi
vidos, kiel oni senvivigos mian kamaradon kiel lacepelitan porkon,
— kio do al la diablo! ĉu ni devas fari al ni riproĉojn de la
konscienco, se pro nia kamarado ni forbruligas la urbon? Kaj krom tio
niaj homoj devis ja ankaŭ iom rabi. Diru do, kion vi forkaperis? </p></sp>

<sp><speaker>UNU EL LA BANDO</speaker><p>Dum la tumulto kaj konfuzo mi enŝteliĝis
en la preĝejon de la sankta Stefano kaj mi deŝiris la pasamentojn
de la altara tuko; la bona Dio, mi diris al mi, estas riĉa homo, kaj
li povas ja fari orajn fadenojn el groŝa ŝnuro. </p></sp>

<sp><speaker>Schweizer</speaker><p>Vi bone agis, — por kio efektive la preĝejo bezonas
tiun ĉifonaĵon? Ili alportas ĝin al la Kreinto, kiu ridas pri ilia
ĉifonaro, kaj liaj kreitaĵoj devas morti de malsato! Kaj vi, Spangeler,
kie vi etendis vian reton? </p></sp>

<sp><speaker>Dua</speaker><p>Mi kaj Bügel ni prirabis magazenon kaj ni alportas materialon
por kvindek el ni.</p></sp>

<sp><speaker>TRIA</speaker><p>Du orajn poŝhorloĝojn mi forkaptis kaj al tio ankoraŭ
dekduon da arĝentaj kuleroj.</p></sp>

<sp><speaker>Schweizer</speaker><p>Bone, bone. Kaj ni aranĝis al ili tian historion, ke
ili du semajnojn devos estingadi. Se ili volos venki la fajron, ili
devos ruinigi la urbon per akvo. Ĉu vi ne scias, Schufterle, kiom
etsis da mortigitoj?</p></sp>

<sp><speaker>SCHUFTERLE</speaker><p>Oni diras, ke okdek-tri. La turo sola dispremis
sesdekon da ili.</p></sp>

<sp><speaker>Rabisto Moor</speaker><stage>tre serioza</stage><p>Roller, vi estas kare pagita.</p></sp>

<sp><speaker>SCHUFTERLE</speaker><p>Pa, pa! sed kion tio ĉi signifas? Jes, se tio ĉi
estus viroj, — sed tie estis vindinfanoj, kiuj origas siajn litotukojn,
enlaĉigitaj patrinetoj, kiuj forpeladis de ili la kulojn, sekiĝintaj
fornosidistoj, kiuj jam ne povis trovi la pordon, pacientoj, kiuj
plore vokadis sian doktoron, kiu per sia gravamiena trotado sekvis
la komunan kuradon. Ĉio, kio havis facilajn krurojn, elkuris al la
komedio, kaj nur la surfundaĵo de la urba loĝantaro restis, por
gardi la domojn.</p></sp>

<sp><speaker>Moor</speaker><p>Ho, la malfeliĉaj vermoj! Malsanuloj, vi diras, maljunuloj
kaj infanoj?</p></sp>

<sp><speaker>SCHUFTERLE</speaker><p>Jes, al la diablo! Kaj krom tio akuŝulinoj kaj
profunde gravedaj virinoj, kiuj timis aborti sub la nekovrita
pendingo; junaj virinoj, kiuj timis rigardinfektiĝi de la ekzekutaj
objektoj kaj presi al sia infano en la utero la pendingon sur la ĝibon;
malriĉaj poetoj, kiuj ne havis ŝuojn por surpiedigi, ĉar sian solan
paron ili fordonis por ripari, — kaj ankoraŭ diversaj similaj subjektoj;
ne valoras la penon paroli pri ĉi tio. Kiam mi preteriris
antaŭ unu el tiaj barakoj, mi ekaŭdis interne laŭtan kriadon, mi
enrigardas, kaj ĉe la lumo kion mi vidas? ĝi estis infano, ankoraŭ
freŝa kaj sana, ĝi kuŝis sur la tero sub la tablo, kaj la tablo ĝuste
jam volis komenci bruli. Malfeliĉa besteto, mi diris, vi ja tie
frostĝas, kaj mi ĵetis ĝin en la fajron.</p></sp>

<sp><speaker>Moor</speaker><p>Efektive, Schufterle? Kaj tiu fajro brulu en via brusto
eterne! For, ho monstro! Neniam montriĝu en mia bando! Vi
murmuras? Vi pripensas? Kiu pripensas, kiam mi ordonas? Li
kuru for, mi diras! Ekzistas ankoraŭ multaj inter vi, kiuj estas
maturaj por mia kolerego. Mi konas vin, Spiegelberg! Sed baldaŭ
mi paŝos en vian mezon kaj mi faros teruran pririgardon. (La
rabistoj tremante foriras.)

 

  

 </p></sp>

<sp><speaker>Moor</speaker><stage>sola marŝas ekscitite tien kaj reen</stage><p>Ne aŭskultu ilin,
venĝanto en la ĉielo! Kion mi povas fari kontraŭ tio? Ĉu vi estas kulpa,
se via pesto, via kartempo, via superakvado englutas la justulon
kune kun la malvirtulo? Kiu povas ordoni al la flamo, ke ĝi ne
furiozu ankaŭ sur la benita semitaĵo, kiam ĝi devas detrui la nestojn
de la krabroj? Ho, la abomena mortigo de infanoj! mortigo de
virinoj! mortigo de malsanuloj! Kiel min premas tiu ĉi faro! Ĝi
venenis miajn plej belajn agojn! Jen ruĝa de honto kaj mokita
staras antaŭ la okulo de la ĉielo tiu knabo, kiu arogis ludi kun la
bastonego de Jupitero kaj kiu venkis pigmeojn, dum li devis
frakasi titanojn! For, for! vi ne estas tiu viro, kiu povus regi la
venĝan glavon de la supraj tribunaloj, vi falis ĉe la unua moviĝo!
Nun mi forĵetas mian malhumilan planon, mi foriras, por enrampi
en ian fendon de la tero, kie la lumo de la tago sin kaŝos antaŭ
mia malhonoro. (Li volas forkuri.)</p></sp>

<sp><speaker>Rabistoj</speaker><stage>alkuras</stage><p>Gardu vin, hetmano! Diabloj ekpetolis!
Tutaj amasoj da bohemaj rajdistoj saltas ĉirkaŭe en la arbaro, —
infera denuncisto kredeble elbabilis al ili pri ni.</p></sp>

<sp><speaker>NOVAJ RABISTOJ</speaker><p>Hetmano, hetmano! Ili eltrovis niajn postesignojn.
Ĉirkaŭe kelkaj miloj da ili aranĝas kordonon ĉirkaŭ la
meza arbaro.</p></sp>

<sp><speaker>NOVAJ RABISTOJ</speaker><p>Ve, ve, ve! Ni estas kaptitaj, radŝiritaj,
kvaronigitaj! Multaj miloj da husaroj, dragonoj kaj ĉasistoj saltas
ĉirkaŭ la altaĵo kaj gardas ĉiujn elirojn.

(Moor foriras.)

(Schweizer. Grimm. Roller. Schwarz. Schufterle. Spiegelberg.
Razmann. Grupo da rabistoj.)</p></sp>

<sp><speaker>Schweizer</speaker><p>Ni do elskuis ilin el la kusenoj? Ĝoju do, Roller!
Tion ĉi mi jam longe deziris, iom interbati min kun tiaj kazernaj
kavaliroj. Kie estas la hetmano? Ĉu la tuta bando estas kune? Ni
ja havas sufiĉe da pulvo?</p></sp>

<sp><speaker>RAZMANN</speaker><p>Da pulvo ni havas kiom vi volas. Sed ni ĉiuj estas
en la nombro de okdek, sekve en ĉiu okazo apenaŭ unu
kontraŭ dudek da ili.</p></sp>

<sp><speaker>SCHWEIZER</speaker><p>Des pli bone! kaj se eĉ estus kvindek da ili kontraŭ
mia granda ungo... Se ili tiel longe atendis, ĝis ni ekbruligis
al ili la pajlon sub la sidvangoj, — fratoj, fratoj, tiam ne estas
granda danĝero. Ili riskas sian vivon por dek krejceroj, sed ĉu ni ne
batalas pro kapo kaj libereco? Ni falos sur ilin kiel superakvego
kaj ni ekbatos kontraŭ iliaj kapoj kiel kiel fulmotondro. Kie do al la
diablo estas la hetmano?</p></sp>

<sp><speaker>SPIEGELBERG</speaker><p>Li forlasas nin en tiu ĉi mizerego, Ĉu ni ne povas
jam plu forsavi nin?</p></sp>

<sp><speaker>SCHWEIZER</speaker><p>Forsavi nin?</p></sp>

<sp><speaker>SPIEGELBERG</speaker><p>Ho, kial mi ne restis en Jeruzalemo!</p></sp>

<sp><speaker>SCHWEIZER</speaker><p>Mi volus do, ke vi sufokiĝu en kloako, vi ekskrementa
animo! Ĉe nudaj monaĥinoj vi estas granda kuraĝulo, sed
kiam vi vidas du pugnojn, vi fariĝas timemulo! Montru vin nun,
aŭ oni devos enkudri vin en porkan felon kaj mortpeli vin per
hundoj.</p></sp>

<sp><speaker>RAZMANN</speaker><p>La hetmano, la hetmano!</p></sp>

<sp><speaker>Moor</speaker><stage>malrapide enirante, al si mem</stage><p>Mi lasis ilin tute ĉirkaŭfermi,
nun ili devas batali kiel malesperuloj. (Laŭte.) Knaboj! Nun
venis la momento! Ni estas perditaj, aŭ ni devas batali kiel
pafvunditaj aproj.</p></sp>

<sp><speaker>Schweizer</speaker><p>Ha! Mi malfermos al ili per mia tranĉilo la ventron
tiel, ke la internaĵoj elsaltos al ili en sia tuta longeco! Konduku
nin, hetmano! ni sekvos al vi en la faŭkon de la morto. </p></sp>

<sp><speaker>Moor</speaker><p>Ŝargu ĉiujn pafilojn! Ne mankas ja al ni pulvo?</p></sp>

<sp><speaker>Schwizer</speaker><stage>kun eksalto</stage><p>Ni havas sufiĉe da pulvo, por eksplodigi
la teron ĝis la ĉielo!</p></sp>

<sp><speaker>RAZMANN</speaker><p>Ĉiu ŝargis kvin parojn da pistoloj kaj krom tio ĉiu
ŝargis po tri karabenoj.</p></sp>

<sp><speaker>Moor</speaker><p>Bone, bone! Kaj nun parto devas suprenrampi sur la

  

  
arbojn aŭ kaŝi sin en la densejo kaj ekpafi kontraŭ ilin el la
embusko.</p></sp>

<sp><speaker>Schweizer</speaker><p>Tio estas por vi, Spiegelberg!</p></sp>

<sp><speaker>Moor</speaker><p>Ni ĉiuj aliaj ĵetos nin kiel furioj kontraŭ iliajn flankojn.</p></sp>

<sp><speaker>SchweIZER</speaker><p>Inter tiuj estos mi, mi!</p></sp>

<sp><speaker>Moor</speaker><p>Samtempe ĉiu devas fajfi, kuradi en la arbaro, por ke
nia nombro fariĝu pli terura; ankaŭ ĉiuj hundoj devas esti deĉenigitaj
kaj pelitaj en ilian mezon, ke ili disiĝu, distriĝu kaj kuru sub
vian pafon. Ni tri, Roller, Schweizer kaj mi, ni batalos en la kunpuŝiĝo.</p></sp>

<sp><speaker>Schweizer</speaker><p>Majstre, majstre! Ni ĉirkaŭtondros ilin tiamaniere,
ke ili ne scios, de kie ili ricevas la vangofrapojn. Mi iam povis forpafi
ĉerizon de la buŝo. Ili nur alkuru! (Schufterle pinĉas Schweizeron,
tiu ĉi retiras la hetmanon flanken kaj mallaŭte parolas kun li.)</p></sp>

<sp><speaker>Moor</speaker><p>Silentu!</p></sp>

<sp><speaker>SCHWEIZER</speaker><p>Mi vin petas....</p></sp>

<sp><speaker>Moor</speaker><p>For! Li danku sian malhonoron, ĝi lin savis. Li ne
devas morti tiam, kiam mi kaj mia Schweizer mortas kaj mia
Roller. Li deprenu siajn vestojn, tiam mi diros, ke li estas
vojaĝanto kaj mi lin priŝtelis. Estu trankvila, Schweizer, mi ĵuras,
li tamen ankoraŭ estos pendigita.

(Patro-monaĥo, eniras.)

PATRO-MONAĤO, konfuzite, al si mem. — Ĉu. tio ĉi estas la nesto de
la drakoj? (Laŭte.) Se vi permesos, sinjoroj! Mi estas servanto de
la eklezio, kaj ekstere staras deksep centoj, kiuj gardas ĉiun haron
sur miaj tempioj.

Schweizer. Brave! brave! ĝi estis bone dirita, por teni al si
varme la stomakon.</p></sp>

<sp><speaker>Moor</speaker><p>Silentu, kamarado! Diru mallonge, sinjoro patro! kion
vi tie ĉi bezonas?

PATRO-MONAĤO. — Min sendas la alta estraro, kiu disponas pri
vivo kaj morto.... vi ŝtelistoj, vi brulfaristoj, vi friponoj, venenaj

 


viperidoj, kiuj ŝteliras en la mallumo kaj pikas en kaŝiteco,
elĵetaĵo de la homaro, infera kovitaĵo, bonega manĝo por korvoj kaj
abomenaj insektoj, kolonio por pendingo kaj rado.</p></sp>

<sp><speaker>SCHWEIZER</speaker><p>Hundo! ĉesu insulti, — aŭ.... (Li alpremas al li la
pafilkapon al la vizaĝo.)</p></sp>

<sp><speaker>Moor</speaker><p>Fi do, Schweizer! vi ja malordigas al li la verkon! li
tiel brave ellernis parkere sian predikon. Nu, pluen, sinjoro! —
« por pendingo kaj rado? »

PATRO-MONAĤO. — Kaj vi, bela hetmano! Duko de la poŝaj ŝtelistoj!
reĝo de la friponoj! grandmogolo de ĉiuj kanajloj sub la
suno! tute simila al tiu unua abomena konspirestro, kiu mil legionojn
da senkulpaj anĝeloj entiris en ribelan fajron kaj trenis kun si
malsupren en la profundan ŝlimejon de la pereo de la animo, — la
kriegado de forlasitaj patrinoj bruas post viaj piedoj, sangon vi
drinkas kiel akvon, homaj vivoj ne havas sur via mortigista ponardo
eĉ la pezon de aera veziko....</p></sp>

<sp><speaker>Moor</speaker><p>Tute vere, tute vere! Nu, pluen!

PATRO-MONAĤO. — Kio? Tute vere, tute vere? ĉu tio ĉi ankaŭ
estas respondo?</p></sp>

<sp><speaker>Moor</speaker><p>Kiel, sinjoro? Al tio vi tute ne estis preparita? Pluen,
nur pluen! Kion vi volis diri plu?

PATRO-MONAĤO, en fervoro. — Terura homo! For de mi! ĉu ne
sidas la sango de la mortigita imperia grafo sur viaj malbenitaj
fingroj? ĉu vi ne trarompis per ŝtelistaj manoj la sanktejon de Dio
kaj per kanajla kapto ne forportis la sanktigitajn vazojn de la komunio?
Kiel? ĉu vi ne ĵetis la fajron en nian pian urbon? ĉu vi ne
faligis la pulvoturon sur la kapojn de bonaj kristanoj? (Kun kunbatitaj
manoj.) Teruraj, teruraj krimoj, kiuj malbonodoras ĝis la
ĉielo, armas la lastan juĝon, ke ĝi rapide venu! matura por la
repago, pretigita por la lasta trumpetado!</p></sp>

<sp><speaker>Moor</speaker><p>Majstra prediko gis nun! sed al la afero!
Kion la alte etimata magistrato anoncigas al mi per vi?

 

 
Patro-MONAĤO. — Kion vi tute ne meritas ricevi. Rigardu ĉirkaŭen,
vi brulfaristo! ĉie, kien vi nur povas rigardi, vi estas ĉirkaŭfermita
de niaj rajdantoj, — tie ĉi estas nenia loko por forkuri.
Tiel certe, kiel ĉerizoj kreskas sur ĉi tiuj kverkoj kaj ĉi tiuj abioj
portas persikojn, tiel certe vi povos vivaj forkuri de tiuj ĉi kverkoj
kaj abioj.</p></sp>

<sp><speaker>Moor</speaker><p>Ĉu vi aŭdas, Schweizer? Sed nur pluen!

PATRO-MONAĤO. — Aŭdu do, kiel bonkore, kiel pardoneme la
juĝo agas kun vi, malvirtulo: se vi nun tuj rampos al la kruco kaj
petegos pri kompato kaj indulgo, vidu, tiam la severeco fariĝos por
vi kompato, la justeco estos por vi amanta patrino, — ŝi fermos
siajn okulojn por duono de viaj krimoj kaj limigos sin per tio, ke
ĝi — prezentu al vi — kondamnos vin nur al morto per la rado.</p></sp>

<sp><speaker>Schweizer</speaker><p>Vi aŭdis, hetmano? Ĉu mi iru kaj kunpremu la
gorĝon al tiu ĉi dresita paŝtista hundo, ke la ruĝa suko ŝprucu ĉe
li el ĉiuj ŝvitporoj?</p></sp>

<sp><speaker>Roller</speaker><p>Hetmano! Per ĉiuj diabloj de la infero! Hetmano,
kiel li premas la malsupran lipon inter la dentojn! Ĉu vi permesos
al mi pendigi tiun ĉi kanajlon sub la ĉielo la kapon malsupren?</p></sp>

<sp><speaker>Schweizer</speaker><p>Al mi, al mi! mi ĵetos min genue antaŭ vi! Al mi
donu la plezuregon, ke mi faru el li kaĉon! (La patro-monaĥo krias.)</p></sp>

<sp><speaker>Moor</speaker><p>For de li! Neniu kuraĝu lin ektuŝi! (Al la monaĥo, eltirante
sian glavon.) Vidu, sinjoro patro! tie ĉi staras sepdek-naŭ,
kies hetmano mi estas, kaj neniu el ili scias flugi laŭ signo kaj
komando, aŭ danci laŭ muziko de pafilegoj, kaj tie ekstere staras
deksep centoj da homoj, griziĝintaj sub pafiloj, — tamen aŭdu
nun! tiel diras Moor, la hetmano de la brulfaristoj: estas vero, mi
mortigis la imperian grafon, mi forbruligis kaj prirabis la dominikan
preĝejon, mi ĵetis fajron en vian bigotan urbon, kaj mi renversis
la pulvoturon super la kapojn de bonaj kristanoj, — sed tio
ĉi ne estas ankoraŭ ĉio. Mi faris ankoraŭ pli. (Li etendas sian dekstran
manon.) Ĉu vi rimarkas la kvar grandvalorajn ringojn, kiujn

 
  

mi portas sur ĉiuj fingroj? Iru kaj raportu punkton post punkto al
la sinjoroj de la juĝo pri morto kaj vivo ĉion, kion vi nun aŭdos
kaj vidos. Tiun ĉi rubenon mi detiris de la fingro de unu ministro
kiun mi dum ĉasado mortigis antaŭ la piedoj de lia princo. El la
popolamasa polvo li per flatado sin levis ĝis la stato de la plej
granda favorato de la princo, la falo de lia najbaro estis la benketo.
per kiu li atingis sian altecon, larmoj de orfoj levis lin supren
Tiun ĉi diamanton mi detiris de unu financa konsilanto, kiu vendadis
honorajn lokojn kaj oficojn al tiuj, kiuj pagis pli da mono,
kaj la ĉagrenitan patrioton li forpuŝis de sia pordo. Tiun ĉi agaton
mi portas pro la honoro de unu viaspeca pastro, kiun mi sufokis
per mia propra mano, kiam li sur publika predikseĝo ploris, ke la
inkvizicio perdis sian forton.... Mi povus rakonti al vi ankoraŭ pli
multe pri miaj ringoj, se mi ne bedaŭrus jam la kelkajn vortojn
kiujn mi malŝparis kun vi. 

PATRO-MONAĤO. — Ho Faraono, Faraono!</p></sp>

<sp><speaker>Moor</speaker><p>Ĉu vi ĝin aŭdas? Ĉu vi rimarkis la ĝemon? Ĉu li ne
staras ĉi tie, kvazaŭ li volus elpreĝi fajron el la ĉielo sur la bandon
de Koraho? li juĝas per unu eklevo de la ŝultroj, kondamnas per
unu kristana « ha »! Kiel la homo povas esti tiel blinda? Li, kiu
havas la cent okulojn de Arguso, por elserĉi makulojn sur sia
frato, kiel li povas esti tiel blinda rilate sin mem? El siaj nuboj ili
tondras pri bonkoreco kaj toleremeco, kaj ili alportas al la Dio de
amo homajn oferojn, kiel al fajrobraka Moloĥo, — ili predikas pri
amo al la proksimulo kaj malbenante forpelas la okdekjaran blindulon
de siaj pordoj! ili furiozas kontraŭ monavideco, kaj dume
pro oraj ornamoj ili senpopoligis Peruon kaj enjungis la idolanojn
kiel bruton antaŭ siaj veturiloj. Ili rompas al si la kapojn,
kiamaniere la naturo povis krei Iskarioton, kaj dume ne la plej malbona
el ili perfidus la triunuan Dion pro dek arĝentaj moneroj. Ho, vi
fariseoj, falsistoj de la vero, vi simioj de la Dieco! Vi ne timas
genufleksi antaŭ kruco kaj altaroj, vi vundas viajn dorsojn per

 

 

 

 
rimenoj kaj turmentas vian karnon per fastado; vi pensas, ke per
tiuj ĉi mizeraj ĵonglaĵoj vi nebulos la okulojn al tiu, kiun vi,
malsaĝuloj, ja nomas la Ĉionscianta, tiel same, kiel oni plej akre mokas
la eminentulojn, se oni flatas al ili, ke ili malamas la flatistojn. Vi
fanfaronas pri honesteco kaj modela konduto, sed la Dio, kiu travidas
viajn korojn, ekfuriozus kontraŭ la Kreinto, se li ne estus
ĝuste tiu, kiu kreis la monstron en la Nilo. — Forigu lin de miaj
okuloj!

PATRO-MONAĤO. — Kaj malvirtulo povas ankoraŭ esti tiel fiera!</p></sp>

<sp><speaker>Moor</speaker><p>Ankoraŭ ne sufiĉe, — nun mi volas paroli fiere! Iru
kaj diru al la multe estimata juĝistaro, kiu decidas pri vivo kaj
morto, ke mi ne estas ŝtelisto, kiu konspiras kun dormo kaj
noktomezo kaj fanfaronas grandecon kaj potencon sur la ŝnura
ŝtupetaro! Kion mi faris, tion mi sendube iam legos en la ŝuldolibro de
la ĉielo; sed kun ĝiaj mizeraj administrantoj mi volas perdi plu
neniun vorton. Diru al ili, ke mia profesio estas repagado, —
venĝado estas mia metio. (Li turnas al li sian dorson.)

PATRO-MONAĤO. — Vi ne volas do indulgon kaj favoron? Bone,
kun vi mi finis. (Turnas sin al la bando.) Aŭdu do vi, kion la justeco
per mi sciigas al vi! Se vi nun tuj ligos kaj transdonos al ni tiun
ĉi kondamnitan krimulon, tiam — vidu — viaj punindaj malbonegaj
faroj estos pardonitaj al vi ĝis plena forgeso, la sankta eklezio vin,
devojiĝintajn ŝafojn, kun renovigita amo akceptos al sia patrina
brusto, kaj por ĉiu el vi estos malbarita la vojo al honora ofico.
(Kun triumfa rideto.) Nu, nu ? Kiel ĝi plaĉas al via reĝa moŝto? —
Vigle do! Ligu lin kaj estu liberaj!</p></sp>

<sp><speaker>Moor</speaker><p>Ĉu vi ĝin bone aŭdas? Ĉu vi aŭdas? Kial ĝi vin konsternis?
Kial vi staras kun tia embarasa mieno? La justeco proponas al
vi liberecon, kaj vi ja efektive estas jam ĝiaj kaptitoj. Ĝi
donacas al vi la vivon, kaj tio ĉi ne estas fanfaronado, ĉar vi sen
ia dubo estas jam juĝitaj. Ĝi promesas al vi honorojn kaj oficojn,
kaj dume, se vi eĉ venkos, kia alia povas esti via sorto, krom 

 

   
  
malhonoro, malbeno kaj persekuto? Ĝi promesas al vi paciĝon kun la
ĉielo, kaj vi ja estas efektive kondamnitaj. Sur neniu el vi troviĝas
eĉ unu haro, kiu ne iros en la inferon. Vi ankoraŭ pripensas? vi
ankoraŭ ŝanceliĝas? Ĉu estas tiel malfacile elekti inter la ĉielo kaj
le infero? Helpu do, sinjoro patro! 

PATRO-MONAĤO, al si mem. — Ĝu tiu homo freneziĝis? (Laŭte.) Ĉu
vi eble suspektas, ke tio ĉi estas kaptilo, por kapti vin vivaj? Legu
mem, jen estas la subskribita ĝenerala pardono. (Li donas paperon
al Schweizer.) Ĉu vi povas ankoraŭ dubi?</p></sp>

<sp><speaker>Moor</speaker><p>Vidu do, vidu do! Kion vi povas pli deziri? Propramane
subskribita! Ĝi estas favoro, kiu superas ĉiujn limojn. Aŭ
eble vi timas, ke ili rompos sian vorton, ĉar vi iam aŭdis, ke promeson
donitan al perfiduloj oni ne plenumas? Ho, havu nenian
timon! Jam la politiko povus ilin devigi plenumi sian vorton, se ĝi
estus donita eĉ al la satano. Ĉar alie kiu en la estonteco ion kredas
al ili? Kiel ili povus iam duan fojon fari uzon el sia vorto? Mi
povus ĵuri al vi, ke ili estas sinceraj. Ili scias, ke ĝi estas mi, kiu
vin ribeligis kaj incitis; vin ili rigardas kiel senkulpajn. Viajn krimojn
ili klarigas al si kiel erarojn de juneco, kiel mankon de pripenso.
Min solan ili volas havi, mi sola meritas repagon. Ĉu ne
estas tiel, sinjoro patro? 

PATRO-MONAĤO, al si mem. — Kiel estas nomata la diablo, kiu
parolas el li? (Laŭte.) Jes, certe, certe tiel estas. (Al si mem, Li
min tute frenezigas. </p></sp>

<sp><speaker>Moor</speaker><p>Kiel? Ankoraŭ nenia respondo? Ĉu eble vi ankoraŭ
esperas trabati vin per bataliloj? Rigardu do ĉirkaŭen, rigardu do
ĉirkaŭen! tion ĉi vi ja ne povas esperi, ĝi estus ja nun infana
memfido. Aŭ eble vi flatas al vi, ke vi falos kiel herooj, ĉar vi vidis, ke
mi ĝojis pro la tumulto? Ho, ne pensu ĉi tion! Vi ne estas Moor!
Vi estas simplaj ŝtelistoj! mizeraj iloj de miaj pli grandaj planoj
vi estas malestimindaj, kiel la ŝnuro en la mano de la ekzekutisto.
Ŝtelistoj ne povas fali, kiel falas herooj. La vivo por la ŝtelistoj

 

 
 

estas gajno, poste ilin atendas io terura; ŝtelistoj havas la rajton
tremi antaŭ la morto. Aŭdu, kiel iliaj kornoj sonas! Vidu, kiel
minace brilas iliaj sabroj! Kiel? ankoraŭ sendecidaj? ĉu vi estas
frenezaj? Ĝi estas nepardonebla! Mi ne volas danki al vi mian
vivon, mi hontas pro via ofero!

PATRO-MONAĤO, ekstreme mirigita. — Mi perdas mian tutan saĝon,
mi forkuras! Ĉu oni iam aŭdis ion similan?</p></sp>

<sp><speaker>Moor</speaker><p>Aŭ eble vi timas, ke mi mem min mortpikos kaj per
memmortigo mi neniigos la kontrakton, kiu rilatas nur al vivanto?
Ne, sinjoroj, tio ĉi estas senbezona timo. Jen mi forĵetas mian
ponardon kaj miajn pistolojn kaj tiun ĉi boteleton kun veneno, kiu
povus ankoraŭ servi al mi, — mi estas nun tiel senforta, ke mi
perdis eĉ la regadon super mia vivo.... Kio? ankoraŭ sendecidaj?
Aŭ eble vi pensas, ke mi min defendos, kiam vi volos min ligi?
Vidu! jen mi ligas mian dekstran manon al tiu ĉi kverka branĉo,
mi estas tute sendefenda, infano povas min renversi. Kiu estas la
unua, kiu forlasas sian hetmanon en la mizero?</p></sp>

<sp><speaker>ROLLER</speaker><stage>en sovaĝa ekscito</stage><p>Kaj se eĉ la infero naŭoble nin
ĉirkaŭus ! (Svingas sian glavon.) Kiu ne estas hundo, tiu savu la
hetmanon!

SCHWEIZER, disŝiras la paperon de pardono kaj ĵetas la pecojn al la
monaĥo en la vizaĝon. — En niaj kugloj estas la pardono! For,
kanajlo! diru al la senato, kiu vin sendis, ke inter la bando de
Moor vi ne trovis eĉ unu solan perfidulon! Savu, savu la hetmanon!

Ĉiuj, bruas. — Savu, savu, savu la hetmanon!</p></sp>

<sp><speaker>Moor</speaker><stage>liberigante sin, ĝoje</stage><p>Nun ni estas liberaj, kamaradoj.
Mi sentas armeon en mia pugno! Morto aŭ libereco! Almenaŭ
neniun ili havu viva!

(Oni trumpetas al atako. Bruo kaj tumulto. La rabistoj foriras kun
nudigitaj glavoj.)

                                      

AKTO TRIA

SCENO UNUA.

AMALIO, en la ĝardeno, ludas sur liuto.

  

Bela per beleco de anĝelo,
El junuloj estis li unua,
Kun rigardo kvazaŭ la ĉielo
Spegulita en la maro blua.

          
        

Fajre brulis liaj ĉirkaŭprenoj
Forte batis koro ĉe la koro, 
Korpo estis kvazaŭ en katenoj
Kaj spirito revis en adoro.

          
        

 Liaj kisoj — paradiza ĝuo!
Kvazaŭ brulas flam' en flam' alia,
Kvazaŭ harpaj sonoj en kunfluo
Por ĉiela ludo harmonia.

            

Al animo flugis la animo,
Tremis lipoj, vangoj la brulantaj
Kaj fandite tuta mond' sen limo
Vage naĝis ĉirkaŭ la amantaj.

        
       

For li estas, vane sen espero
Vokas lin la krio de korpremo,
Kaj la tuta ĝojo de la tero
Flugis for, kaj restis sole ĝemo!

      

 

                                                                              

(Francisko eniras.)</p></sp>

<sp><speaker>FRANCISKO</speaker><p>Jam denove ĉi tie, obstina revistino? Vi forŝteliĝis
de la gaja festeno kaj vi difektis al la gastoj ilian ĝojon.</p></sp>

<sp><speaker>Amalio</speaker><p>Estas domaĝo pri tiu senkulpa ĝojo! En iliaj oreloj
kredeble murmuras ankoraŭ la funebra kanto, kiu akompanis vian
patron al la tombo.</p></sp>

<sp><speaker>FRANCISKO</speaker><p>Ĉu vi volas do eterne funebri? Lasu la mortintojn
dormi kaj feliĉigu la vivantojn! Mi venas...</p></sp>

<sp><speaker>Amalio</speaker><p>Kaj kiam vi reiros?</p></sp>

<sp><speaker>Francisko</speaker><p>Ho ve! Ne havu tian malluman fieran vizaĝon! Vi
malĝojigas min, Amalio. Mi venas, por diri al vi.</p></sp>

<sp><speaker>Amalio</speaker><p>Mi devas do aŭskulti, Francisko de Moor fariĝis ja
reganta sinjoro.</p></sp>

<sp><speaker>FRANCISKO</speaker><p>Jes, bone, ĝi estas ĝuste tio, pri kio mi volis
paroli kun. vi. Maksimiliano foriris dormi en la tombo de la
patroj; mi estas sinjoro. Sed mi volus esti ĝi tute plene, Amalio.
Vi scias, kio vi estis por nia domo, vi estis tenata kiel filino de
Moor, eĉ la morton transvivis lia amo al vi, — tion vi ja neniam
forgesos?</p></sp>

<sp><speaker>AMALIO</speaker><p>Neniam, neniam. Kiu do povus tion ĉi tiel facile
fordiboĉi ĉe gaja festeno!</p></sp>

<sp><speaker>FRANCISKO</speaker><p>La amon de mia patro vi devas rekompenci en
liaj filoj, kaj Karolo mortis... Vi miras? vi ricevas kapturnon?
Jes, efektive, la penso estas tiel flate alta, ke ĝi eĉ la fierecon de
virino ebriigas. Francisko premas per la piedoj la esperojn de la
plej nobelaj fraŭlinoj, Francisko venas kaj proponas al malriĉa
senhelpa orfino sian koron, sian manon kaj kune kun ĝi sian
tutan oron, ĉiujn siajn kastelojn kaj arbarojn. Francisko, la
enviata, la timata, deklaras sin propravole sklavo de Amalio.</p></sp>

<sp><speaker>Amalio</speaker><p>Kial la fulmo ne fendas la malpian langon, kiu elparolas
la kriman vorton! Vi mortigis mian amaton, kaj Amalio
nomu vin sia edzo! Vi....





 

 </p></sp>

<sp><speaker>Francisko</speaker><p>Ne tiel kolere, mia princidina moŝto! Estas vero.
ke rancisko ne fleksas sin antaŭ vi kiel kolombumanta Celadano;
certe li ne kutimiĝis, simile al la sopiranta Arkadia paŝtisto, krii
siajn amajn plendojn al la eĥo de la grotoj kaj rokoj, — Francisko
parolas, kaj se oni ne respondas, li ordonos.</p></sp>

<sp><speaker>AMALIO</speaker><p>Vi, vermo, ordoni? al mi ordoni? kaj se oni resendos
al vi la ordonon kun ridego?</p></sp>

<sp><speaker>Francisko</speaker><p>Tion vi ne faros. Mi scias ankoraŭ rimedojn, kiuj
tre bone povas fleksi la fierecon de malhumila obstinuulino —
monaĥinejo kaj muroj.</p></sp>

<sp><speaker>Amalio</speaker><p>Brave! belege! kaj en la monaĥinejo kaj inter la
muroj esti por ĉiam liberigita de via baziliska rigardo kaj havi
sufiĉe da libera tempo, por pensi pri Karolo kaj fordoni sin al li
Bonvenon al via monaĥinejo! donu, donu viajn murojn!</p></sp>

<sp><speaker>FRANCISKO</speaker><p>Haha! tia estas la afero? Gardu vin! Nun vi
instruis al mi la arton, kiel mi devas vin turmenti. Tiun ĉi eternan
ĥimeron pri Karolo mia rigardo elvipados al vi el la kapo simile
al fajrohara furio; la teruraĵo Francisko staros ĉiam garde
malantaŭ la bildo de via amato, simile al la sorĉita hundo, kiu
kuŝas sur subteraj kestoj da oro, — per la haroj mi vin trenos en
la preĝejon, kun la glavo en la mano mi elpremos al vi el la brusto
la edzecan ĵuron, vian liton virgulinan mi okupos per forto,
kaj vian fieran ĉastecon mi venkos per ankoraŭ pli granda fiereco.</p></sp>

<sp><speaker>AMALIO</speaker><stage>donas al li vangofrapon</stage><p>Antaŭe prenu ĉi tion kiel
doton.</p></sp>

<sp><speaker>FRANCISKO</speaker><stage>furioze</stage><p>Ha! dekoble kaj centoble tio ĉi estu
venĝita! Ne mia edzino — tiun ĉi honoron vi ne havos — La
amaĵistino vi estos, tiel ke la honestaj vilaĝanedzinoj montrados
vin per fingroj, kiam vi permesos al vi iri tra la strato. Grincu
per la dentoj, ŝprucigu fajron kaj morton el viaj okuloj  — min
amuzas la kolerego de virino, ĝi faras vin ankoraŭ pli bela, pli


  

 
dezirinda. Venu, — tiu ĉi kontraŭbatalado ornamos mian triumfon
kaj spicos al mi la volupton en perforte akirita ĉirkaŭprenado, —
venu kun mi en mian ĉambron, mi brulas de dezirego, — nun tuj
iru kun mi. (Li volas fortreni ŝin.)</p></sp>

<sp><speaker>AMALIO</speaker><stage>ĵetas sin sur lian kolon</stage><p>Pardonu min, Francisko!
(Dum li volas ŝin ĉirkaŭpreni, ŝi deŝiras al li la glavon de lia flanko
kaj rapide resaltas.) Ĉu vi vidas, malbonulo, kion mi povas nun
fari kun vi? Mi estas virino, sed virino furioza, — kuraĝu nun
ekpalpi mian korpon per malĉasta tuŝo, — kaj tiu ĉi ŝtalo
trapenetros la mezon de via voluptavida brusto, kaj la spirito de mia
onklo gvidos por tio ĉi mian manon. Tuj kuru for!

(Ŝi forpelas lin.)</p></sp>

<sp><speaker>AMALIO</speaker><p>Ha, kiel bone estas al mi! Nun mi povas libere spiri,
mi sentas min forta, kiel flama ĉevalo, furioza kiel tigrino, kiu
kuras post la triumfanta rabinto de ŝiaj infanoj... En monaĥinejon,
li diras, — dankon al vi por tiu ĉi feliĉa elpenso! Nun la trompita
amo trovis sian rifuĝejon, — la monaĥinejo, la kruco de la Savinto
estas la rifuĝejo de la trompita amo. (Ŝi volas foriri.)

(Hermano timeme eniras.)</p></sp>

<sp><speaker>Hermano</speaker><p>Fraŭlino Amalio! Fraŭlino Amalio!</p></sp>

<sp><speaker>Amalio</speaker><p>Malfeliĉulo! kial vi min malhelpas?</p></sp>

<sp><speaker>HERMANO</speaker><p>Tiun ĉi pezegon mi devas deĵeti de mia animo,
antaŭ ol ĝi ĝin enpremos en la inferon. (Ĵetas sin teren antaŭ ŝi.)
Pardonon! pardonon! Mi vin tre ofendis, fraŭlino Amalio.</p></sp>

<sp><speaker>Amalio</speaker><p>Leviĝu! Iru! mi nenion volas scii. (Ŝi volas foriri.)</p></sp>

<sp><speaker>HERMANO</speaker><stage>retenante ŝin</stage><p>Ne! Restu! Pro Dio! Pro la eterna
Dio! Vi devas ĉion scii!</p></sp>

<sp><speaker>Amalio</speaker><p>Eĉ ne unu sonon plu! Mi vin pardonas, — iru hejmen
en paco. (Ŝi volas forrapidi.)</p></sp>

<sp><speaker>Hermano</speaker><p>Aŭdu do nur unu solan vorton, — ĝi redonos al vi
vian tutan trankvilecon.</p></sp>

<sp><speaker>Amalio</speaker><stage>revenas kaj rigardas lin kun miro</stage><p>Kiel, amiko? Kiu
 
en la ĉielo aŭ sur la tero povas redoni al mi mian trankvilecon? </p></sp>

<sp><speaker>Hermano</speaker><p>Tion ĉi povasas fari unu sola vorto de miaj lipoj.
Aŭskultu min!</p></sp>

<sp><speaker>AMALIO</speaker><stage>prenante lian manon kun kompato</stage><p>Bona homo, ĉu unu
vorto de viaj lipoj povas disrompi la riglilojn de la eterneco?</p></sp>

<sp><speaker>HERMANO</speaker><stage>leviĝas</stage><p>Karolo ankoraŭ vivas!</p></sp>

<sp><speaker>Amalio</speaker><stage>kriante</stage><p>Malfeliĉa!#</p></sp>

<sp><speaker>HERMANO</speaker><p>Tiel estas.... Ankoraŭ unu vorton, — via onklo...</p></sp>

<sp><speaker>Amalio</speaker><stage>kun minaca mieno</stage><p>Vi mensogas!</p></sp>

<sp><speaker>HERMANO</speaker><p>Via onklo...</p></sp>

<sp><speaker>Amalio</speaker><p>Karolo ankoraŭ vivas!</p></sp>

<sp><speaker>HERMANO</speaker><p>Kaj via onklo...</p></sp>

<sp><speaker>Amalio</speaker><p>Karolo ankoraŭ vivas?</p></sp>

<sp><speaker>HERMANO</speaker><p>Ankaŭ via onklo... Ne elperfidu min. (Rapide forkuras.)

AMLIO staras longan tempon kvazaŭ ŝtonigita. Poste ŝi sovaĝe</p></sp>

<sp><speaker>ekkrias kaj elkuras post Hermano</speaker><p>Karolo ankoraŭ vivas!





SCENO DUA.

Loko sur la bordo de Danubo


La RABISTOJ kuŝas sur altaĵo sub arboj, la ĉevaloj paŝtiĝas
sur la deklivaĵo.</p></sp>

<sp><speaker>Moor</speaker><p>Ĉi tie mi devas resti kaj kuŝi. (Ĵetiĝas sur la teron.)

Miaj membroj estas kvazaŭ dehakitaj. Mia lango estas kiel
briko. (Schweizer malaperas nerimarkate.) Mi volus vin peti alporti
al mi ĉerpeton da akvo el tiu ĉi rivero, sed vi ĉiuj estas morte
lacaj.</p></sp>

<sp><speaker>Schwarz</speaker><p>Ankaŭ de la vino en niaj felsakoj restis nenio.</p></sp>

<sp><speaker>Moor</speaker><p>Rigardu, kiel bele staras la greno! La arboj preskaŭ

   


rompiĝas sub sia multego da fruktoj. La vinbertrunkoj donas la
plej bonan esperon.</p></sp>

<sp><speaker>Grimm</speaker><p>Estos fruktoriĉa jaro.</p></sp>

<sp><speaker>Moor</speaker><p>Tiel vi opinias? En tia okazo almenaŭ unu ŝvito en la
mondo estus pagita. Unu?... Sed ankoraŭ hodiaŭ en la nokto
povas ja fali hajlo kaj ĉion forbati.</p></sp>

<sp><speaker>SCHWARZ</speaker><p>Ĝi facile povas okazi. Ĉio povas perei kelkajn
horojn antaŭ la rikolto. </p></sp>

<sp><speaker>Moor</speaker><p>Tion ĉi mi ja diras. Ĉio pereos. Kial la homo sukcesus
en tio, kion li havas de la formiko, se li malsukcesas en tio, kio
egaligas lin al la dioj? Aŭ eble ĉi tie estas la limo de lia
destino?</p></sp>

<sp><speaker>SCHWARZ</speaker><p>Mi ĝin ne konas.</p></sp>

<sp><speaker>Moor</speaker><p>Vi bone diris kaj ankoraŭ pli bone faris, se vi neniam
deziris ĝin koni! Frato, mi vidis la homojn, iliajn abelajn klopodojn
kaj iliajn gigantajn projektojn, iliajn diajn planojn kaj iliajn
musajn farojn, la mirinde strangan konkurkuradon al la feliĉo;
unu fidas la krurojn de sia ĉevalo, alia la nazon de sia azeno, tria
siajn proprajn krurojn; diverskolora loterio de la vivo, en kiu
multaj metas en la ludon sian senkulpecon kaj... sian ĉielon, por
kapti gajnon, kaj... nuloj estas la rezultato, — estis neniu gajna
numero. Ĝi estas dramo, miaj fratoj, kiu eligas larmojn el viaj
okuloj, dum ĝi tiklas vian diafragmon al rido.</p></sp>

<sp><speaker>Schwarz</speaker><p>Kiel belege la suno tie subiras!</p></sp>

<sp><speaker>Moor</speaker><stage>longe rigardante</stage><p>Tiel mortas heroo! Adorinde!</p></sp>

<sp><speaker>Grimm</speaker><p>Ŝajnas, ke vi estas tre kortuŝita.</p></sp>

<sp><speaker>Moor</speaker><p>Kiam mi estis ankoraŭ knabo, mia amata revo estis
vivi kiel ĝi, morti kiel ĝi... (Kun pene kaŝata doloro.) Ĝi estis
knaba revo!</p></sp>

<sp><speaker>Grimm</speaker><p>Certe.</p></sp>

<sp><speaker>Moor</speaker><stage>surŝovas la ĉapelon sur la vizaĝon</stage><p>Estis tempo.... Lasu
min sola, kamaradoj.

 

 

 </p></sp>

<sp><speaker>Schwarz</speaker><p>Moor! Moor! Kio al la diablo? Kiel li ŝanĝis sian
koloron!</p></sp>

<sp><speaker>Grimm</speaker><p>Morto kaj infero! kio estas al li? al li fariĝas malbone?</p></sp>

<sp><speaker>Moor</speaker><p>Estis tempo, kiam mi ne povis dormi, se mi forgesis
fari mian noktan preĝon...</p></sp>

<sp><speaker>Grimm</speaker><p>Ĉu vi estas freneza? ĉu vi volas preni instruon de
viaj knabaj jaroj?</p></sp>

<sp><speaker>Moor</speaker><stage>metas sian kapon sur la bruston de Grimm</stage><p>Frato!
Frato!</p></sp>

<sp><speaker>Grimm</speaker><p>Kiel? Ne estu do infano, mi vin petas.</p></sp>

<sp><speaker>Moor</speaker><p>Ho, se mi tio estus! se mi tio estus denove!</p></sp>

<sp><speaker>Grimm</speaker><p>Fi! Fi!</p></sp>

<sp><speaker>Schwarz</speaker><p>Gajiĝu! Rigardu tiun ĉi pentrindan pejzaĝon, la
ĉarman vesperon.</p></sp>

<sp><speaker>Moor</speaker><p>Jes, amikoj! tiu ĉi mondo estas tiel bela.</p></sp>

<sp><speaker>SCHWARZ</speaker><p>Nu, tio ĉi estis bone dirita.</p></sp>

<sp><speaker>Moor</speaker><p>Tiu ĉi tero estas tiel belega.</p></sp>

<sp><speaker>Grimm</speaker><p>Bone, bone, tiel vi al mi plaĉas.</p></sp>

<sp><speaker>Moor</speaker><stage>forklininte la kapon</stage><p>Kaj mi estas tiel malbela en tiu ĉi
bela mondo... kaj mi estas monstro sur tiu ĉi belega tero.</p></sp>

<sp><speaker>GRIMM</speaker><p>Ho ve! ho ve!</p></sp>

<sp><speaker>Moor</speaker><p>Mia senkulpeco! mia senkulpeco! Rigardu! ĉio eliris,
por ĝui la pacajn radiojn de la printempa suno, — kial mi sola
devas suĉi inferon el la ĝojoj de la ĉielo? Kiel ĉio estas feliĉa, ĉio
fratigita per la spirito de la paco! La tuta mondo estas unu familio
kaj unu patro estas tie supre, — sed mia patro li ne estas, mi sola
estas forpelita, mi sola estas elĵetita el la vicoj de la puruloj, por
mi ne ekzistas la dolĉa nomo « infano », neniam ekzistos por mi la
sopira rigardo de amatino, neniam, neniam la ĉirkaŭpreno de kora
amiko. (Kun sovaĝa moviĝo.) Ĉirkaŭita de rabistoj, ĉirkaŭsiblata de
aspidoj, alforĝita al la malvirto per feraj ligiloj, pendanta super la
tombo de anima pereo sur la balanĉiganta kano de la malvirto...


 
meze inter la floroj de la feliĉa mondo mi staras kiel krieganta
Abadono!</p></sp>

<sp><speaker>Schwarz</speaker><stage>al la aliaj</stage><p>Nekompreneble! Neniam mi vidis lin
tia.</p></sp>

<sp><speaker>Moor</speaker><stage>malgaĵe</stage><p>Ho, se mi povus reveni en la ventron de mia
patrino! Se mi povus naskiĝi almozulo! Ne! nur tion mi volus,
ho ĉielo, ke estu permesite al mi fariĝi kiel unu el tiuj
taglaboristoj! Ho, mi volus laboregi tiel, ke la sango fluus el miaj
tempioj, — por aĉeti al mi la volupton de unu sola tagmeza dormo, la
feliĉegon de unu sola larmo.</p></sp>

<sp><speaker>GRIMM</speaker><stage>al la aliaj</stage><p>Nur paciencon, la paroksismo komencas
jam fali.</p></sp>

<sp><speaker>Moor</speaker><p>Estis tempo, kiam larmoj fluis al mi tiel facile, — ho
vi, tagoj de la paco! Vi, kastelo de mia patro, vi verdaj revigaj
valoj! Ho, vi ĉiuj Elizeaj scenoj de mia infaneco! ĉu vi neniam
revenos, neniam malvarmetigos mian brulantan bruston per via
ĉarma murmuretado? Funebru kun mi, ho Naturo! Ili neniam
revenos, ili neniam malvarmetigos per sia ĉarma murmuretado
mian brulantan bruston. Forflugis, forflugis! forflugis,
nerevenigeble!

(Schweizer kun akvo en la ĉapelo.)</p></sp>

<sp><speaker>Schweizer</speaker><p>Drinku, hetmano, jen estas sufiĉe da akvo kaj
freŝa kiel glacio.</p></sp>

<sp><speaker>SCHWARZ</speaker><p>Vi sangas ja, — kion vi faris?</p></sp>

<sp><speaker>SCHWEIZER</speaker><p>Malsaĝulo, mi faris nur ŝercon, kiu facile povis
kosti al mi du krurojn kaj unu kolon. Dum mi tiel vagadis sur la
sabla monteto super la rivero, huŝ! jen la abomena ŝtonetaĵo sub
mi deglitiĝas, kaj mi flugas dek futojn malsupren, — jen mi kuŝas,
kaj apenaŭ mi iom rekonsciiĝis, mi trovas la plej klaran akvon en
la pirito. Tiun ĉi fojon ĝi sufiĉos por la danco, mi diris al mi mem,
la hetmano trinkos ĝin kun plezuro.</p></sp>

<sp><speaker>Moor</speaker><stage>redonas al li la ĉapelon kaj viŝas al li la vizaĝon</stage><p>Alie oni

 

    

  

ja ne vidos la cikatrojn, kiujn la bohemaj rajdistoj signis sur via
frunto, — la akvo estis bona, Schweizer, — ĉi tiuj bone vin ornamas.</p></sp>

<sp><speaker>Schweizer</speaker><p>He! estas ankoraŭ loko por trideko da ili.</p></sp>

<sp><speaker>Moor</speaker><p>Jes, kamaradoj, ĝi estis varmega posttagmezo, — kaj
nur unu homon ni perdis, — mia Roller mortis per bela morto.
Oni metus marmoron super liaj ostoj, se li mortus ne por mi. Ni
devas kontentiĝi per nemulto. (Li viŝas al si la okulojn.) Kiom estis
da malamikoj, kiuj restis sur la loko?</p></sp>

<sp><speaker>SCHWEIZER</speaker><p>Cent sesdek husaroj, naŭdek tri dragonoj, ĉirkaŭ
kvardek ĉasistoj, — kune ĉirkaŭ tricent.</p></sp>

<sp><speaker>Moor</speaker><p>Tricent por unu! (Li deprenas sian ĉapelon.) Jen mi
levas mian ponardon. Mi ĵuras per mia animo! Mi neniam vin
forlasos!</p></sp>

<sp><speaker>Schweizer</speaker><p>Ne ĵuru! Vi ne scias, ĉu vi eble ne fariĝos ankoraŭ
feliĉa kaj ne bedaŭros.</p></sp>

<sp><speaker>Moor</speaker><p>Mi ĵuras per la ostoj de mia Roller! Mi neniam vin
forlasos! 

(Kosinsky eniras.)</p></sp>

<sp><speaker>Kosinsky</speaker><stage>al si mem</stage><p>En tiu ĉi regiono, ili diris, mi lin trovos...
He! hola! Kiaj vizaĝoj tio ĉi estas? eble? eble ili? ĝi estas ili! mi
ekparolos al ili. </p></sp>

<sp><speaker>Schwarz</speaker><p>Atendu! kiu tie venas?</p></sp>

<sp><speaker>Kosinsky</speaker><p>Sinjoroj! pardonu! Mi ne scias, ĉu mi iras ĝuste
aŭ malĝuste?</p></sp>

<sp><speaker>Moor</speaker><p>Kaj kiuj ni devas esti, se vi iras ĝuste?</p></sp>

<sp><speaker>Kosinsky</speaker><p>Viroj!</p></sp>

<sp><speaker>SCHWEIZER</speaker><p>Ĉu ni tion ĉi pruvis, hetmano?</p></sp>

<sp><speaker>Kosinsky</speaker><p>Virojn mi serĉas, kiuj rigardas al la morto en la
vizaĝon kaj lasas la danĝeron ludi ĉirkaŭ ili, kiel dresita serpento,
kiuj ŝatas la liberecon pli ol honoron kaj vivon, kies sola nomo,
aŭdata plezure de malriĉuloj kaj prematoj, la kuraĝulojn timigas
kaj la tiranojn paligas.
 

   

 </p></sp>

<sp><speaker>SCHWEIZER</speaker><stage>al la hetmano</stage><p>La knabego plaĉas al mi. — Aŭdu,
bona amiko! vi trovis viajn homojn.</p></sp>

<sp><speaker>Kosinsky</speaker><p>Mi kredas kaj mi esperas, ke baldaŭ ankaŭ miajn
fratojn. Sekve vi povas konduki min al mia ĝusta homo, ĉar mi
serĉas vian hetmanon, la grandan grafon de Moor.</p></sp>

<sp><speaker>SCHWEIZER</speaker><stage>donas al li la manon kun varmeco</stage><p>Kara junulo, ni
estu amikoj. </p></sp>

<sp><speaker>Moor</speaker><stage>alproksimiĝante</stage><p>Ĉu vi konas la hetmanon?</p></sp>

<sp><speaker>Kosinsky</speaker><p>Ĝi estas vi! Kun tiu ĉi mieno, — kiu povus ekvidi
vin kaj serĉi alian? (Longe rigardas lin fikse.) Mi ĉiam deziris al mi
vidi la homon kun la frakasanta rigardo, sidantan sur la ruinoj de
Kartago, — nun mi tion ĉi jam plu ne deziras.</p></sp>

<sp><speaker>SCHWEIZER</speaker><p>Fulma knabego!</p></sp>

<sp><speaker>Moor</speaker><p>Kaj kio kondukas vin al mi?</p></sp>

<sp><speaker>Kosinsky</speaker><p>Ho hetmano! mia pli ol kruela sorto. Mi spertis
ŝiprompiĝon sur la malkvietega maro de tiu ĉi mondo, la esperojn de
mia vivo mi devis vidi forfali en la abismon, kaj restis al mi nenio,
krom la turmenta rememoro pri ilia perdo, kiu min frenezigus, se
mi ne penus sufoki tiun rememoron per aliloka agado.</p></sp>

<sp><speaker>Moor</speaker><p>Jam denove unu plendanto kontraŭ la Dia forto! Nu,
pluen!</p></sp>

<sp><speaker>Kosinsky</speaker><p>Mi fariĝis soldato. La malfeliĉo persekutis min
ankaŭ tie, — mi partoprenis en ekspedicio al Hindujo, mia ŝipo
rompiĝis sur rifoj, — nenio krom malsukcesintaj planoj! Fine mi
pri viaj agoj, pri viaj bruligmortigoj, aŭdis tre multajn rakonti
kiel ili tion nomis, kaj mi alveturis ĉi tien de malproksimeco de
tridek mejloj, kun la firma decido servi sub vi, se vi volas akcepti
mian servadon. Mi petas vin, eminenta hetmano, ne rifuzu tion ĉi
al mi!</p></sp>

<sp><speaker>SCHWEIZER</speaker><stage>kun eksalto</stage><p>Hura! hura! Tiam nia Roller estos
ja miloble kompensita! Perfekta kamarado-rabisto por nia bando!</p></sp>

<sp><speaker>Moor</speaker><p>Kiel estas via nomo?

 

 

 </p></sp>

<sp><speaker>Kosinsky</speaker><p>Kosinsky.</p></sp>

<sp><speaker>Moor</speaker><p>Kiel? Kosinsky! Ĉu vi scias, ke vi estas facilanima
knabo, kiu transpetolas la grandan paŝon de sia vivo, kiel
nepripensema knabino? Ĉi tie vi ne ĵetados pilkojn nek rulados keglajn
globojn, kiel vi imagas al vi.</p></sp>

<sp><speaker>Kosinsky</speaker><p>Mi scias, kion vi volas diri. Mi havas la aĝon de
dudek-kvar jaroj, sed mi vidis jam glavojn, kiuj brilis, kaj mi
aŭdis kuglojn, kiuj siblis ĉirkaŭ mi.</p></sp>

<sp><speaker>Moor</speaker><p>Efektive, juna sinjoro? Kaj ĉu vian skermadon vi
lernis nur por tio, ke vi mortigu malriĉajn vojaĝantojn pro unu
talero, aŭ ke vi de malantaŭe trapiku al virinoj la ventron? Iru,
iru! vi forkuris de via vartistino, ĉar ŝi minacis al vi per la vergo.</p></sp>

<sp><speaker>SCHWEIZER</speaker><p>Kio al la diablo, hetmano! kion vi pensas? ĉu vi
volas forsendi tiun ĉi Herkuleson? Ĉu li ne havas tian mienon,
kvazaŭ li estus kapabla per kuireja kulero forpeli la marŝalon de
Saksujo trans la Gangeson?</p></sp>

<sp><speaker>Moor</speaker><p>Ĉar viaj bagateloj ne prosperas al vi, tial vi venas kaj
volas fariĝi kanajlo, mortigisto? Knabo, ĉu vi komprenas bone la
vorton mortigo? Certe vi trankvile iris dormi, kiam vi debatis la
kapojn al papavoj, sed porti sur la animo mortigon...</p></sp>

<sp><speaker>Kosinsky</speaker><p>Por ĉiu mortigo, kiun vi ordonos al mi plenumi,
mi prenos sur min la respondecon.</p></sp>

<sp><speaker>Moor</speaker><p>Kio? ĉu vi estas tiel saĝa? Vi arogas al vi esperi, ke
vi kaptos viron per flatoj? De kie vi scias, ke mi ne havas
malbonajn sonĝojn aŭ ke sur la lito de la morto mi ne paliĝos? Kiom
multe da faroj vi jam plenumis, ĉe kiuj vi pensis pri respondeco?</p></sp>

<sp><speaker>Kosinsky</speaker><p>Efektive! ankoraŭ tre malmulte; tamen tiu ĉi
vojaĝo al vi, nobla grafo!</p></sp>

<sp><speaker>Moor</speaker><p>Ĉu via edukinto faligis en viajn manojn la historion
de Robin — tiajn nesingardajn kanajlojn oni devus alforĝi al la
galeroj — kaj ĝi flamigis vian infanan fantazion kaj infektis vin

 



 
per la manio fariĝi granda homo? Ĉu vin tiklas gloro kaj honoro?
ĉu vi volas aĉeti senmortecon per bruligmortigoj? Notu ĝin al vi,
glorama junulo! por mortigistoj ne kreskas laŭroj! Por venkoj de
banditoj ne ekzistas triumfoj, sed nur malbeno, danĝero, morto,</p></sp>

<sp><speaker>malhonoro</speaker><p>Ĉu vi vidas la ekzekutejon tie sur la monteto?</p></sp>

<sp><speaker>SPIEGELBERG</speaker><stage>malkontente irante tien kaj reen</stage><p>He, kiel malsaĝe!
kiel abomene, kiel nepardoneble malsaĝe! Ne tio ĉi estas
la ĝusta maniero! Mi faradis alie.</p></sp>

<sp><speaker>Kosinsky</speaker><p>Kion devas timi tiu, kiu la morton ne timas?</p></sp>

<sp><speaker>Moor</speaker><p>Brave! senkompare! Vi bone tenis vin en la lernejo,
vi majstre lernis parkere vian Seneka'n. Sed, kara amiko, per tiaspecaj
sentencoj vi ne babiltrompos la suferantan naturon, per tio
ĉi vi neniam malakrigos la sagojn de la doloro. — Pripensu bone,
mia filo! (Li prenas lian manon.) Memoru, mi konsilas al vi kiel patro,
ekkonu antaŭe la profundecon de la abismo, antaŭ ol vi ensaltas
en ĝin! Se vi povas kapti en la mondo ankoraŭ eĉ unu solan
ĝojon... povus veni momentoj, kiam vi... vekiĝos, kaj tiam... estus
tro malfrue. Ĉi tie vi kvazaŭ eliras el la rondo de la homaro, — aŭ
vi devas esti homo pli alta, aŭ vi estas diablo. Ankoraŭ unu fojon,
mia filo! se eĉ unu fajrero da espero ie aliloke bruletas por vi, tiam
forlasu tiun ĉi teruran ligon, en kiun eniras nur malespero, se ne
pli alta saĝeco ĝin fondis. Oni povas trompiĝi, — kredu al mi, oni
povas rigardi kiel fortecon de la spirito tion, kio fine estas ja nur
malespero. Kredu al mi, al mi, kaj rapide forkuru.</p></sp>

<sp><speaker>Kosinsky</speaker><p>Ne! mi nun plu ne forkuros. Se vin ne tuŝas miaj
petoj, tiam aŭskultu la historion de mia malfeliĉo. Tiam vi mem
perforte enmetos la ponardon en mian manon, tiam vi.... Kuŝiĝu
ĉi tie sur la teron kaj aŭskultu min atente!</p></sp>

<sp><speaker>Moor</speaker><p>Mi aŭskultos.</p></sp>

<sp><speaker>Kosinsky</speaker><p>Sciu do, mi estas bohema nobelo, kaj per la frua
morto de mia patro mi fariĝis posedanto de sufiĉe granda kavalira
bieno. La regiono estis paradiza, ĉar ĝi enhavis anĝelon — knabinon,

  


ornamitan per ĉiuj ĉarmoj de la floranta juneco, kaj
ĉastan, kiel la lumo de la ĉielo. Sed al kiu mi tion ĉi diras?
ĝi forsonas preter viaj oreloj, — vi neniam amis, neniam estis
amata...</p></sp>

<sp><speaker>Schweizer</speaker><p>Kviete! kviete! nia hetmano fariĝas ruĝa kiel
fajro.</p></sp>

<sp><speaker>Moor</speaker><p>Ĉesu! mi aŭskultos ĝin alian fojon, — morgaŭ, post
kelka tempo, aŭ... kiam mi estos vidinta sangon.</p></sp>

<sp><speaker>Kosinsky</speaker><p>Sangon, sangon... aŭskultu do plue! Sango, mi
diras al vi, plenigos vian tutan animon. Ŝi estis naskita burĝulino
germanino, — sed ŝia rigardo forfandadis la antaŭjuĝojn de la
nobelaro. Kun la plej timema modesteco ŝi prenis la edzigan
ringon el mia mano, kaj postmorgaŭ mi devis konduki mian
Amalion al la altaro.

(Moor rapide leviĝas.)</p></sp>

<sp><speaker>Kosinsky</speaker><p>Meze en la ebrieco de la min atendanta feliĉego,
inter la prepariĝoj al la edziĝo — oni vokas min per ekspreso al la
kortego. Mi venas, oni montras al mi leterojn, kiuj estas kvazaŭ
skribitaj de mi kaj kiuj estas plenaj de plej perfida enhavo.
Mi ruĝiĝis pri la senkonscienca kulpigo. Oni forprenis de mi
la spadon, oni ĵetis min en malliberejon, mi preskaŭ freneziĝis.

SCHWEIZER. Kaj dume, — nu pluen! mi flaras jam la rostaĵon.</p></sp>

<sp><speaker>Kosinsky</speaker><p>Tie mi kuŝis tutan monaton, kaj mi ne sciis, kio
okazis al mi. Mi timis pro mia Amalio, kiu pro mia sorto ĉiuminute
kredeble havis suferojn de morto. Fine aperis la unua ministro de
la kortego, gratulis min per sukerdolĉaj vortoj pro la eltrovo de
mia senkulpeco, legis al mi la leteron pri liberigo kaj redonis al
mi mian spadon. Nun mi triumfe rapidas al mia kastelo, por flugi
en la brakojn de mia Amalio, — sed ŝi malaperis. En noktomezo,
oni diris al mi, oni ŝin forkondukis, neniu scias kien; kaj de tiam
neniu okulo ŝin vidis. Hu! eklumis en mia kapo kiel fulmo, mi

 

      

 
flugas al la urbo, mi sondas ĉe la kortego, — ĉiuj okuloj fiksiĝis
sur min, neniu volis min informi... Fine mi ŝin eltrovis tra kaŝita
krado en la palaco, — ŝi ĵetis al mi karteton.</p></sp>

<sp><speaker>SCHWEIZER</speaker><p>Ĉu mi tion ne diris?</p></sp>

<sp><speaker>Kosinsky</speaker><p>Ho, morto, infero kaj ĉiuj diabloj! Tie ĉio estis
dirita! oni proponis al ŝi la elekton, ĉu ŝi preferas vidi min morti
aŭ fariĝi amaĵistino de la princo. En la batalo inter honoro kaj
amo ŝi decidis por la dua, kaj... (ridante) mi estis savita.</p></sp>

<sp><speaker>SCHWEIZER</speaker><p>Kion vi tiam faris?</p></sp>

<sp><speaker>Kosinsky</speaker><p>Tiam mi staris kiel trafita de mil tondroj! Sango
estis mia unua penso, sango estis mia lasta. Kun ŝaŭmo sur la
buŝo mi kuras hejmen, mi elektas al mi triakraĵan spadon kaj
mi kuras kun ĝi rapidege al la domo de la ministro, ĉar nur li,
nur li estis la infera parigisto. Kredeble oni rimarkis min jam sur
la strato, ĉar kiam mi venis supren, ĉiuj ĉambroj estis ŝlositaj.
Mi serĉas, mi demandas; li forveturis al la princo, estis la respondo.
Mi iras rekte tien, — oni diras, ke oni nenion scias pri li. Mi iras
returne, enrompas la pordojn, mi lin trovas, mi volis jam... sed
tiam elsaltis kvin aŭ ses servistoj el la embusko kaj elŝiris al mi la
spadon.</p></sp>

<sp><speaker>SCHWEIZER</speaker><stage>ekbatas per la piedo la teron</stage><p>Kaj li ricevis nenion,
kaj vi foriris kun malplenaj manoj?</p></sp>

<sp><speaker>Kosinsky</speaker><p>Oni min kaptis; juĝe kulpigis min, faris al mi
turmentan proceson, kaj malhonore — rimarku ĝin bone! — per
aparta favoro oni elpelis min malhonore el la limoj de la lando;
miaj bienoj estis donitaj, kiel donaco al la ministro, mia Amalio
restas en la ungegoj de la tigro, forĝemas kaj forploras sian tutan
vivon, dum mia venĝo devas fasti kaj kurbiĝi sub la jugon de la
despotismo.</p></sp>

<sp><speaker>SCHWEIZER</speaker><stage>leviĝante kaj akrigante sian spadon</stage><p>Tio ĉi estas
akvo al nia muelilo, hetmano! Estas io por ekbruligi!

Moor, kiu ĝis nun iradis malkviete tien kaj reen, rapide rektiĝas

 

    </p></sp>

<sp><speaker>al la rabistoj</speaker><p>Mi devas ŝin vidi.... Al la vojo! rapide pretiĝu —
vi restas, Kosinsky — rapide ĉion paku!</p></sp>

<sp><speaker>LA RABISTOJ</speaker><p>Kien? kio?</p></sp>

<sp><speaker>Moor</speaker><p>Kien? Kiu demandas kien? (Minace al Schweizer.) Perfidulo,
vi volas min reteni? Sed per la espero de la ĉielo!...</p></sp>

<sp><speaker>SCHWEIZER</speaker><p>Mi perfidulo? Iru en la inferon, mi vin sekvos!</p></sp>

<sp><speaker>Moor</speaker><stage>ĵetas sin sur lian kolon</stage><p>Frata koro! vi min sekvos...
Ŝi ploras, ŝi forfunebras sian vivon. Al la vojo! rapide! Ĉiuj! Al
Frankujo! Post ok tagoj ni devas tie esti. (Ili foriras.)

 

 

 

                       

 

 

AKTO KVARA

SCENO UNUA.

Kampara loko antaŭ la kastelo de Moor.

Rabisto MOOR, KOSINSKY, en malproksimeco.</p></sp>

<sp><speaker>Moor</speaker><p>Iru antaŭe kaj raportu pri mi. Vi ja memoras ĉion, kion
vi devas paroli?</p></sp>

<sp><speaker>Kosinsky</speaker><p>Vi estas grafo de Brand, vi venas el Meklenburgo,
mi estas via servanto. Ne zorgu, mi bone ludos mian rolon. Adiaŭ!
(Li foriras.)</p></sp>

<sp><speaker>Moor</speaker><p>Mi salutas vin, tero patrolanda! (Li kisas la teron.) Ĉielo
patrolanda! Suno patrolanda! Kaj vin, kampoj kaj montetoj,
riveretoj kaj arbaroj! vin ĉiujn mi kore salutas! Kiel ĉarmege blovetas
la aero de miaj montoj patrolandaj! Kia balzama dolĉeco iras
el vi renkonte al la malfeliĉa ekzilito! Elizeo! poezia mondo! Haltu,
Moor, via piedo paŝas en sankta templo. (Li venas pli proksimen.)
Vidu! jen estas ankaŭ la hirundaj nestoj en la korto de la kastelo...
ankaŭ la ĝardena pordeto! kaj jen tiu anguleto de la barilo, kie vi
tiel ofte observadis kaj incitetadis la ĉasiston... kaj jen tie la verda
valo, kie vi, heroo Aleksandro, kondukadis viajn macedonojn al la
batalo ĉe Arbela, kaj apude la herba monteto, de kiu vi deĵetadis
la persan satrapon, — kaj via venka standardo flirtis alte! (Li ridetas.)
La oraj Majaj jaroj de la knaba tempo reviviĝas denove en la animo
de la mizerulo.... Tiam vi estis tiel feliĉa, tiel sendifekta, tiel
sennube gaja, — kaj nun — jen kuŝas la ruinoj de viaj projektoj! Tie
ĉi vi intencis marŝadi iam kiel granda, glora kaj estimata viro; tie
ĉi vian knaban vivon vi estis iam vivonta la duan fojon en la florantaj

 


infanoj de Amalio... ĉi tie! ĉi tie, kiel idolo de via popolo...
sed al la malbona malamiko tio ĉi ne plaĉis! (kun kolero.) Por kio
mi venis ĉi tien? por ke estu al mi kiel al la malliberulo, kiun la
tintanta fera ringo vekas el la sonĝoj de la libereco? Ne, mi iros
returne al mia mizero! La malliberulo forgesis la lumon, sed la
sonĝo pri libereco pasis super li kiel fulmo en la nokto, post kiu la
nokto restas ankoraŭ pli malluma. Adiaŭ, vi hejmaj valoj! Vi vidis
iam la knabon Karolon, kaj la knabo Karolo estis feliĉa knabo, —
nun vi vidis la viron, kaj ĉi tiu estas en malespero. (Li turnas sin
rapide al la ekstrema fino de la ĉirkaŭaĵo, subite haltas kaj rigardas
malĝoje al la kastelo.) Ŝin ne vidi, eĉ ne unu fojon, — kaj scii, ke
nur unu muro estis inter mi kaj Amalio! Ne! mi devas ŝin vidi,
ankaŭ lin mi devas vidi, se tio ĉi min eĉ frakasus! (Li returnas sin.)
Patro! patro! via filo alproksimiĝas, — for de mi, vi nigra fumanta
sango! for, vi kava, terura, konvulsia rigardo de la morto! Nur
tiun ĉi horon lasu al mi libera... Amalio! patro! via Karolo
alproksimiĝas! (Li ekmarŝas rapide al la kastelo.) Turmentu min,
kiam la tago vekiĝas, ne lasu min trankvila, kiam venos la nokto,
— turmentu min per teruraj sonĝoj! nur tiun ĉi solan plezuregon
ne venenu al mi! (Li haltas antaŭ la pordo.) Kio fariĝas al mi? Kio ĝi
estas, Moor? Estu viro! Tremo de morto... antaŭsento de teruraĵo...
(Li eniras.)

SCENO DUA.

Galerio en la kastelo.

Rabisto MOOR kaj AMALIO eniras.</p></sp>

<sp><speaker>Amalio</speaker><p>Kaj vi estas certa, ke vi rekonus lian portreton inter
tiuj ĉi pentraĵoj?</p></sp>

<sp><speaker>Moor</speaker><p>Ho tute certe. Lia bildo ĉiam vivis en mi. (Irante preter
la pentraĵoj.) Tio ĉi ĝi ne estas.

 

 </p></sp>

<sp><speaker>AMALIO</speaker><p>Vere! — Tiu ĉi estis la gentopatro de la grafa domo;
li ricevis la nobelecon de Barbaroso, al kiu li servis kontraŭ
marrabistoj.</p></sp>

<sp><speaker>Moor</speaker><stage>ĉiam rigardante la pentraĵojn</stage><p>Tiu ĉi ankaŭ ne estas,
ankaŭ ne ĉi tiu, ankaŭ ne tiu, — li ne troviĝas inter tiuj ĉi bildoj.</p></sp>

<sp><speaker>AMALIO</speaker><p>Kiel? Rigardu do pli bone! Mi pensis, ke vi lin
konas.</p></sp>

<sp><speaker>Moor</speaker><p>Mian patron mi ne konas pli bone! Tie ĉi mankas la
bonkora trajto de la buŝo, laŭ kiu oni povus rekoni lin inter miloj,
— tio ĉi ne estas li.</p></sp>

<sp><speaker>AMALIO</speaker><p>Mi miregas. Dekok jarojn vi lin jam ne vidis, kaj
ankoraŭ.</p></sp>

<sp><speaker>Moor</speaker><stage>rapide kaj kun momenta ruĝiĝo</stage><p>Jen li estas! (Li staras
kvazaŭ frapita de fulmo.)</p></sp>

<sp><speaker>AMALIO</speaker><p>Bonega homo!</p></sp>

<sp><speaker>Moor</speaker><stage>tute fordoninte sin al la pentraĵo</stage><p>Patro! patro! pardonu
min! — Jes, bonega homo! — (Li viŝas al si la okulojn.) Dia homo!</p></sp>

<sp><speaker>AMALIO</speaker><p>Ŝajnas, ke vi havas por li grandan simpation.</p></sp>

<sp><speaker>Moor</speaker><p>Ho, bonega homo, — kaj vi diras, ke li jam mortis?</p></sp>

<sp><speaker>AMALIO</speaker><p>Mortis! kiel mortas niaj plej bonaj ĝojoj. (Prenante
kviete lian manon.) Kara grafo, nenia feliĉo maturiĝas sub la luno.</p></sp>

<sp><speaker>Moor</speaker><p>Tute vere, tute vere, — sed ĉu vi jam havis tiun ĉi
malĝojan sperton? Vi ja ne povis ankoraŭ atingi la aĝon de
dudektri jaroj.

 </p></sp>

<sp><speaker>Amalio</speaker><p>Kaj tamen mi ĝin havis. Ĉio vivas, por malĝoje formorti.
Ni interesiĝas pri io nur por tio, ni akiras ion nur por tio,
ke ni denove dolore ĝin perdu.</p></sp>

<sp><speaker>Moor</speaker><p>Vi jam ion perdis?</p></sp>

<sp><speaker>Amalio</speaker><p>Nenion! Ĉion! Nenion... ĉu vi volas iri pluen, sinjoro
grafo?</p></sp>

<sp><speaker>Moor</speaker><p>Tiel rapide? Kies estas tiu ĉi portreto dekstre? ŝajnas
al mi, ke ĝi estas fizionomio de malfeliĉulo.

 </p></sp>

<sp><speaker>AMALIO</speaker><p>Tiu ĉi portreto maldekstre estas la filo de la grafo, la
nuna posedanto. Ni iru, ni iru!</p></sp>

<sp><speaker>Moor</speaker><p>Sed tiu ĉi portreto dekstre?</p></sp>

<sp><speaker>AMALIO</speaker><p>Ĉu vi ne volas iri en la ĝardenon?</p></sp>

<sp><speaker>Moor</speaker><p>Sed tiu ĉi portreto dekstre? — Vi ploras, Amalio!

AMALIO, rapide eliras.</p></sp>

<sp><speaker>Moor</speaker><p>Ŝi min amas! ŝi min amas! Ŝia tuta estaĵo ekscitiĝis,
elperfidis ŝin la larmoj, kiuj fluis sur ŝiaj vangoj. Ŝi min amas!
Mizerulo, ĉu vi tion ĉi meritis? Ĉu mi ne staras ĉi tie kiel kondamnito
antaŭ la ŝtipo de la morto? Ĉu tio ĉi estas la sofo, sur kiu mi
ĝuis senmezuran feliĉon apud ŝia kolo? ĉu tio ĉi estas la patraj
ĉambroj? (Al la portreto de sia patro.) Vi, vi, — fajro flamas el viaj
okuloj... malbeno, malbeno, kondamno! Kie mi estas? Nokto estas
antaŭ miaj okuloj... teruraĵoj de Dio... Mi, mi lin mortigis! (Li
forkuras).

Eniras Francisko de Moor profunde en pensoj.</p></sp>

<sp><speaker>Francisko</speaker><p>For tiun ĉi bildon! for, senkuraĝa timemulo! Kial
vi tremas kaj antaŭ kiu? Ĉu en la nemultaj horoj, kiujn la grafo
pasigas inter tiuj ĉi muroj, ne estas al mi kvazaŭ ĉiam spiono el la
infero akompanus ĉiun mian paŝon? Ŝajnas al mi, ke mi lin konas!
Estas io granda kaj ofte vidita en lia sovaĝa sunbrunigita vizaĝo,
io, kio min tremigas. Ankaŭ Amalio estas ne indiferenta kontraŭ
li! Ĉu ŝi ne ĵetas avide sur tiun ĉi homon tiajn sopirajn rigardojn,
kiujn ŝi al ĉiuj aliaj tiel malavaras? Ĉu mi ne vidis, kiel kaŝite
falis de ŝi kelkaj larmoj en la vinon, kiun li post mia dorso tiel
rapide englutis, kvazaŭ li volus engluti ĝin kune kun la glaso? Jes,
tion ĉi mi vidis, mi vidis ĝin en la spegulo per ĉi tiuj miaj propraj
okuloj. He, he, Francisko! gardu vin! tie kaŝiĝas ia monstro,
kiu povas alporti ruinigon! (Li rigardas atente la portreton de Karolo
kontraŭe.) Lia longa ansera kolo, liaj nigraj, fajrelĵetaj okuloj,
hm! hm! — liaj mallumaj, superpendantaj densaj brovoj. (Subite
eksaltante.) Malica infero! ĉu vi enpelas en min tiun ĉi supozon? Ĝi

 


 

estas Karolo! jes, nun ĉiuj liaj trajtoj reviviĝas en mi. — Ĝi estas
li, malgraŭ lia masko! Ĝi estas li, malgraŭ lia masko! Ĝi estas li!
Morto kaj infero! (Li paŝas rapide tien kaj reen.) Ĉu por tio mi
trameditis miajn noktojn, por tio mi forigis rokojn, ebenigis abismojn,
— ĉu por tio mi ribelis kontraŭ ĉiuj instinktoj de la homeco, por ke
fine tiu ĉi senloka vagisto disĵetu mian tutan artan konstruaĵon?
Kviete! nur kviete! restis ankoraŭ nur luda laboro.... Mi ja sen tio
sidas jam en mortaj pekoj ĝis la oreloj, kaj estus freneze naĝi
returne, kiam la bordo estas jam tiel malproksima, — pri reiro
oni jam ne povas pensi. La Dia pardono mem devus fariĝi almozopetisto,
la senlima indulgo devus bankroti, se ĝi volus pardoni
ĉiujn miajn kulpojn. Sekve antaŭen, kiel viro! (Li sonorigas.) Li
kuniĝu kun la spirito de sia patro kaj li venu! La mortintojn mi</p></sp>

<sp><speaker>mokas</speaker><p>Danielo! He, Danielo! Ŝajnas al mi, ke ankaŭ tiun ĉi
ili jam ribeligis kontraŭ mi! Li havas tian misteran mienon.
(Danielo eniras.)</p></sp>

<sp><speaker>DANIELO</speaker><p>Kion ordonos mia sinjoro?</p></sp>

<sp><speaker>FRANCISKO</speaker><p>Nenion. For, plenigu tiun ĉi pokalon per vino, sed
rapide! (Danielo foriras.) Atendu, maljunulo, vin mi kaptos! mi
rigardos en vian okulon tiel rigide, ke via trafita konscienco
paliĝos tra la masko! Li devas morti! Fuŝisto estas tiu, kiu
alkondukas sian verkon nur ĝis duono kaj poste foriras kaj senfare
rigardas, kio plue fariĝos.

(Eniras Danielo kun vino.)</p></sp>

<sp><speaker>FRANCISKO</speaker><p>Metu ĉi tien! Rigardu al mi fikse en la okulon!
kiel viaj genuoj balanciĝas! kiel vi tremas! Konfesu, maljunulo!
kion vi faris?</p></sp>

<sp><speaker>DANIELO</speaker><p>Nenion, afabla sinjoro, per Dio kaj per mia humila
animo!</p></sp>

<sp><speaker>FRANCISKO</speaker><p>Eltrinku tiun ĉi vinon! Kio? vi ŝanceliĝas? Diru
tuj! kion vi jetis en la vinon?</p></sp>

<sp><speaker>DANIELO</speaker><p>Dio min helpu! Kio? mi en la vinon?

 </p></sp>

<sp><speaker>FRANCISKO</speaker><p>Venenon vi ĵetis en la vinon! Ĉu vi ne estas pala
kiel neĝo? Konfesu, konfesu! Kiu ĝin donis al vi? Ne vere, la
grafo, la grafo ĝin donis al vi? </p></sp>

<sp><speaker>DANIELO</speaker><p>La grafo? Jesuo, Mario! La grafo nenion donis
al mi.</p></sp>

<sp><speaker>FRANCISKO</speaker><stage>kaptante lin ĉe la brusto</stage><p>Mi sufokos vin tiel, ke vi
bluiĝos, griza mensogisto! Nenion? Kaj kion vi tie kolektiĝadis
kune, li, vi kaj Amalio? Kaj kion vi ĉiam murmuretadis inter vi?
Diru malkaŝe! Kiajn sekretojn, kiajn sekretojn li konfidis al vi?</p></sp>

<sp><speaker>DANIELO</speaker><p>La ĉionscianta Dio ĝin scias: li konfidis al mi
neniajn sekretojn.</p></sp>

<sp><speaker>FRANCISKO</speaker><p>Vi volas ĝin nei? Kiajn intrigojn vi aranĝis, por
forigi min de via vojo? Ne vere, vi volis min sufoki, kiam mi
dormos? ĉe la razado tranĉi al mi la gorĝon? veneni min per vino
aŭ ĉokolado? Diru, diru tuj! aŭ en la supo doni al mi eternan
dormon? Diru tuj! mi ĉion scias.</p></sp>

<sp><speaker>Danielo</speaker><p>Tiel helpu min Dio en mizero, kiel mi diras al vi
nenion alian krom plej pura vero.</p></sp>

<sp><speaker>FRANCISKO</speaker><p>La nunan fojon mi pardonos al vi. Sed diru, li
certe ŝovis al vi monon en vian saketon? li premis al vi la manon
pli forte, ol oni faras ordinare? pli-malpli tiel, kiel oni premas la
manon al malnova konato?</p></sp>

<sp><speaker>DANIELO</speaker><p>Neniam, mia potenca sinjoro.</p></sp>

<sp><speaker>FRANCISKO</speaker><p>Li diris al vi ekzemple, ke li jam vin konas? ke
vi devus lin rekoni? ke iam defalos la kovrilo de viaj okuloj? ke...
kiel? ĉu pri tio li neniam parolis al vi?</p></sp>

<sp><speaker>Danielo</speaker><p>Eĉ ne la plej malgrandan vorton.</p></sp>

<sp><speaker>FRANCISKO</speaker><p>Ke certaj cirkonstancoj lin retenas, ke oni ofte
devas surmeti maskojn, por povi atingi siajn malamikojn, — ke li
volas venĝi, plej kruele venĝi?</p></sp>

<sp><speaker>DANIELO</speaker><p>Eĉ ne unu sonon el ĉio ĉi tio.</p></sp>

<sp><speaker>FRANCISKO</speaker><p>Kiel? nenion? Rememorigu al vi bone. Ke li la

 


maljunan sinjoron bone, tre bone konis, ke li lin amas, tre amas,
amas kiel filo...</p></sp>

<sp><speaker>DANIELO</speaker><p>Mi rememoras, ke ion similan mi efektive aŭdis
de li.</p></sp>

<sp><speaker>FRANCISKO</speaker><stage>pala</stage><p>Efektive? efektive li diris? En kia maniero,
diru do al mi! Ĉu li diris, ke li estas mia frato?</p></sp>

<sp><speaker>DANIELO</speaker><stage>frapita</stage><p>Kio, mia potenca sinjoro? — Ne, tion li ne
diris. Sed kiam la fraŭlino kondukis lin tra la galerio — mi tiam
ĝuste estis deviŝanta la polvon de la kadroj de la pentraĵoj — li antaŭ
la portreto de la formortinta sinjoro subite haltis, kvazaŭ frapita
de tondro. La moŝto fraŭlino montris la portreton kaj diris:
bonega homo! — « Jes, bonega homo! » li respondis, viŝante al si
la okulojn.</p></sp>

<sp><speaker>Francisko</speaker><p>Aŭdu, Danielo! Vi scias, ke mi ĉiam estis bona
sinjoro por vi, mi donadis al vi nutraĵon kaj vestojn, kaj en ĉiuj
aferoj mi indulgadis vian malfortan maljunecon....</p></sp>

<sp><speaker>Danielo</speaker><p>Por tio rekompencu vin la bona Dio! kaj mi ĉiam
honeste vin servadis. </p></sp>

<sp><speaker>FRANCISKO</speaker><p>Ĝuste tion mi volis diri. En la daŭro de via tuta
vivo vi neniam kontraŭparolis al mi, ĉar vi scias tre bone, ke vi
ŝuldas al mi obeon en ĉio, kion mi ordonas al vi.</p></sp>

<sp><speaker>Danielo</speaker><p>En ĉio per mia tuta koro, se ĝi nur ne estas kontraŭ
Dio kaj mia konscienco. </p></sp>

<sp><speaker>Francisko</speaker><p>Fabelaĵoj, fabelaĵoj! Ĉu vi ne hontas? Maljuna
homo kaj kredas infanajn fabelojn! He, Danielo! vi diris malsaĝaĵon.
Mi estas ja sinjoro. Min punos Dio kaj la konscienco, se
ia Dio kaj konscienco ekzistas.</p></sp>

<sp><speaker>DANIELO</speaker><stage>kunfrapas la manojn</stage><p>Kompatema ĉielo!</p></sp>

<sp><speaker>FRANCISKO</speaker><p>En la nomo de via obeemeco! ĉu vi komprenas
bone la vorton? en la nomo de via obeemeco mi ordonas al vi, ke
morgaŭ la grafo ne estu plu inter la vivantoj.</p></sp>

<sp><speaker>DANIELo</speaker><p>Helpu min, sankta Dio! Kial?

 

 

 
FRANCISKO, — En la nomo de via blinda obeemeco! Kaj memoru,
ke vi por tio ĉi al mi respondos.</p></sp>

<sp><speaker>Danielo</speaker><p>Mi? Helpu, sankta patrino de Dio! Mi respondos?
Kion do mi, maljuna homo, faris malbonan?</p></sp>

<sp><speaker>FRANCISKO</speaker><p>Vi ne havas longan tempon por mediti, via sorto
troviĝas en mia mano. Ĉu vi volas en turmentoj fini vian vivon en
la plej profunda el miaj turoj, kie la malsato vin devigos
ĉirkaŭmordi viajn proprajn ostojn kaj la brula soifo devigos vin trinki
la akvon de via propra korpo? Aŭ ĉu vi preferas manĝadi vian
panon en paco kaj havi trankvilecon en via maljuneco?</p></sp>

<sp><speaker>Danielo</speaker><p>Kiel, sinjoro? Pacon kaj trankvilecon en la maljuneco
kaj esti mortiginto?</p></sp>

<sp><speaker>FRANCISKO</speaker><p>Respondu al mia demando!</p></sp>

<sp><speaker>DANIELO</speaker><p>Miaj grizaj haroj! miaj grizaj haroj!</p></sp>

<sp><speaker>FRANCISKO</speaker><p>Jes aŭ ne!</p></sp>

<sp><speaker>DANIELO</speaker><p>Ne! — Dio kompatu min!

FRANCISKO, intencante eliri, — Bone, vi ĝin bezonos (Danielo
retenas lin kaj ĵetas sin antaŭ li genue.)</p></sp>

<sp><speaker>DANIELO</speaker><p>Kompaton, sinjoro, kompaton!</p></sp>

<sp><speaker>FRANCISKO</speaker><p>Jes aŭ ne!</p></sp>

<sp><speaker>DANIELO</speaker><p>Mi havas hodiaŭ la aĝon de sepdek-unu jaroj! kaj
la patron kaj patrinon mi respektis kaj neniun mi iam konscie
trompis eĉ pri la valoro de unu helero, kaj mian religion mi
plenumadis fidele kaj honeste, kaj en via domo mi servis kvardek
kvar jarojn, kaj mi atendas nun trankvilan finon, ho, sinjoro,
sinjoro! (ĉirkaŭprenas forte liajn genuojn) kaj vi volas rabi de mi la
lastan konsolon ĉe la morto, ke la vermo de la konscienco ne permesu
al mi fari mian lastan preĝon, ke mi iru al la eterna dormo
kiel monstra krimulo antaŭ Dio kaj homoj? Ne, ne, mia plej kara,
plej bona, plej kara afabla sinjoro! tion ĉi vi ne volas, tion ĉi vi
ne povas postuli de sepdekunu-jara homo.</p></sp>

<sp><speaker>FRANCISKO</speaker><p>Jes aŭ ne! por kio la babilado?





 

 </p></sp>

<sp><speaker>DANIELO</speaker><p>Mi servados vin de nun ankoraŭ pli favore, miajn
sekajn tendenojn mi eluzados en la servado al vi, kiel la plej mizera
taglaboristo, mi levados min pli frue, mi kuŝigados min pli malfrue,
 — ha, kaj mi enmetos vin en miajn vesperajn kaj matenajn
preĝojn, kaj Dio ne forĵetos la preĝojn de maljuna homo.</p></sp>

<sp><speaker>Francisko</speaker><p>Obeado estas pli bona ol oferado. Ĉu vi iam aŭdis,
ke la ekzekutisto afektus, kiam li devas plenumi juĝan decidon?</p></sp>

<sp><speaker>DANIELO</speaker><p>Jes, ĝuste! sed mortigi senkulpulon...</p></sp>

<sp><speaker>FRANCISKO</speaker><p>Ĉu mi devas doni al vi klarigan raporton? Ĉu la
hakilo devas demandi la hakanton, kial ĝi devas haki tie kaj ne
en alia loko? Sed vidu, kiel bonkora mi estas, — mi proponas al   
vi rekompencon por tio, kion vi laŭ via ĵuro ŝuldas al mi.</p></sp>

<sp><speaker>Danielo</speaker><p>Sed kiam mi ĵuris al vi obeemecon, mi esperis, ki
mi povos resti kristano.</p></sp>

<sp><speaker>Francisko</speaker><p>Sen kontraŭparoloj! Vidu, mi donas al vi tutan
tagon por pripenso! Pripensu ankoraŭ unu fojon. Feliĉo aŭ malfeliĉo,
— vi aŭdas? vi komprenas? la plej alta feliĉo kaj la plej
ekstrema malfeliĉo! Mi faros miraklojn en la turmentado.</p></sp>

<sp><speaker>Danielo</speaker><stage>post kelka meditado</stage><p>Mi ĝin faros, morgaŭ mi ĝin
faros. (Li foriras.)</p></sp>

<sp><speaker>Francisko</speaker><p>La tento estas forta, kaj tiu ĉi kredeble ne naskiĝis
kiel martiro por sia kredo. Mi deziras do al vi bonan sanon, sinjoro
grafo! Laŭ ĉiu kredebleco vi morgaŭ vespere manĝos vian lastan
manĝon! Ĉio dependas de tio, kiel oni ian aferon konsideras, kaj
tiu estas malsaĝulo, kiu konsideras kontraŭ sia profito. La patron,
kiu eble trinkis superfluan botelon, atakas tiklo de deziro, — kaj
el tio fariĝas homo, kvankam homo certe estis la lasta afero, pri
kiu oni pensis ĉe tiu herkulesa laboro. Nun ankaŭ min atakas
tiklo de deziro, — kaj per tio mortos homo, kaj certe tie ĉi estas
pli da prudento kaj intencoj, ol estis tie ĉe la naskiĝo de la homo.
Ĉu la ekzistado de la plimulto da homoj ne devenis simple de varmegeco
de ia Julia posttagmezo, aŭ de alloga vido de litotuko, aŭ



de horizontala pozo de dormanta kuireja gracio, aŭ de estingita
kandelo? Se la naskiĝo de homo estas produkto de bruta ekdeziro,
de simpla okazo, — kiu do en la negacio de tiu naskiĝo povus
prezenti al si ion gravan? Malbenita estu la malsaĝeco de niaj
nutristinoj kaj vartistinoj, kiuj difektas nian fantazion per teruraj
fabeloj kaj enpresas en nian molan cerbon terurajn bildojn de ia
lasta juĝo, tiamaniere, ke senkonscia tremo skuas la membrojn
ankaŭ de matura viro, baras nian plej kuraĝan decidemecon,
alkroĉas nian vekiĝantan prudenton al la ĉenoj de superstiĉa mallumo.
Mortigo! Tuta infero da furioj flugas ĉirkaŭ tiu ĉi vorto! La
naturo forgesis fari unu homon pli — la umbilika ŝnuro ne estis
ĉirkaŭligita — la patro en la edziĝa nokto havis malbonan stomakon
— kaj la tuta fantomaro malaperis. Estis io kaj ĝi fariĝas
nenio — ĉu tio ĉi ne signifas tute tion saman, kiel: estis nenio
kaj fariĝas nenio, kaj pri « nenio » oni ne parolas eĉ unu vorton.
La homo naskiĝas el koto, vadas kelkan tempon en koto, faras
koton, fariĝas denove koto, ĝis li fine kote algluiĝas al la plandoj
de sia pranepo. Tio ĉi estas la fino de la kanto — la kota rondo
de la homa destino, — sekve bonan vojaĝon, sinjoro frato! la
hipoĥondria, podagra moralisto-konscienco elpelu sulkvizaĝajn
virinojn el publikaj domoj, kaj ĝi turmentu maljunajn procentegistojn
sur ilia lito de morto, — ĉe mi ĝi neniam ricevos aŭdiencon.
(Li foriras.)




SCENO TRIA. 

Alia ĉambro en la kastelo.

Rabisto MOOR de unu flanko, DANIELO de la dua.</p></sp>

<sp><speaker>Moor</speaker><stage>rapide</stage><p>Kie estas la fraŭlino?</p></sp>

<sp><speaker>DANIELO</speaker><p>Moŝto sinjoro! permesu al malriĉa homo, ke li ion
petu de vi.

 

 

 

 

— Mi volonte permesas. Kion vi  deziras?</p></sp>

<sp><speaker>Danielo</speaker><p>Ne multe kaj tamen ĉion, tre malmulte kaj tamen
tiom multe... permesu al mi kisi vian manon!</p></sp>

<sp><speaker>Moor</speaker><p>Tion vi ne devas fari, bona maljunulo! (Ĉirkaŭprenas
lin.) Mi povus vin nomi patro.</p></sp>

<sp><speaker>Danielo</speaker><p>Vian manon, vian mahon! mi vin petas!</p></sp>

<sp><speaker>Moor</speaker><p>Vi ne devas.</p></sp>

<sp><speaker>Danielo</speaker><p>Mi nepre devas! (Li kaptas lian manon, rigardas ĝin
rapide kaj ĵetas sin antaŭ li genue.)  — Kara, plej bona Karolo!

Moor, ektremas, retrankviliĝas, indiferente. Amiko, kion 
vi diras? mi vin ne komprenas.</p></sp>

<sp><speaker>Danielo</speaker><p>Jes, neu ĝin, masku vin! Bele! bele! Vi estas ja mia
plej bona, mia plej ĉarma juna sinjoro! Bona Dio, ke mi, maljuna
homo, ankoraŭ tian ĝojon... ho mi ŝtipo malsaĝa, ke mi vin ne
tuj... Ha, vi Patro ĉiela! Vi do ja revenis, kaj la maljuna sinjoro
estas sub la tero, kaj vi ja denove revenis... kia blinda azeno mi
estis (frapante al si la kapon), ke mi vin ne tuj en la unua momento...
ha, vi mia... kiu povus tion sonĝi! Pri kio mi preĝis kun
larmoj, Jesuo Kristo! Jen li ja staras per sia propra korpo
denove en la malnova ĉambro!</p></sp>

<sp><speaker>Moor</speaker><p>Kiajn frazojn vi tie parolas? ĉu vi elsaltis el ia delira
febro? aŭ eble vi volas provi sur mi ian rolon el komedio?</p></sp>

<sp><speaker>Danielo</speaker><p>He, fi, fi! Ne estas bone tiel moki maljunan servanton.
Tiu ĉi cikatro! He, ĉu vi memoras? Granda Dio! kian timegon
vi tiam kaŭzis al mi! Mi vin ĉiam tiel amis, — kaj kian grandan
ĉagrenon vi tiam povis fari al mi!... Vi sidis sur miaj genuoj — ĉu
vi memoras? — tie en la ronda ĉambro — ĉu efektive vi tion
forgesis? ankaŭ la kukolon, kiun vi tiel plezure. aŭskultadis?
PRezentu al vi! la kukolo estas rompita, rompita je pecoj — la
maljuna Susano faligis ĝin sur la plankon, balaante la ĉambron...
jes, jes, vi sidis sur miaj genuoj kaj kriis « Hoto! » kaj mi
forkuris, por venigi al vi la ĉevaleton. Jesuo Dio! kial do mi maljuna


 

 

 

azeno devis forkuri... kaj kiel varmege fariĝis al mi sub la haŭto,
kiam mi ekaŭdis la teruran kriadon... mi alsaltas, kaj jen fluegas
la hela sango, kaj vi kuŝas sur la tero kaj havis.... Sankta
Dipatrino! kvazaŭ sitelo da glacia akvo verŝiĝis sur mian nukon! tiel
ordinare okazas, kiam oni ne sufiĉe atente observas la infanojn.
Granda Dio! se li elbatus al si la okulon, — ĝi estis la dekstra
maneto, En la daŭro de mia tuta vivo, mi diris al mi, la infano ne
ricevos de mi tranĉilon aŭ tondilon aŭ ion alian akran, mi diris al
mi, — feliĉe la gesinjoroj estis forveturintaj, — jes, jes, por la
tuta daŭro de mia vivo ĝi estu por mi averto, mi diris al mi. Mia
Dio, mia Dio, mi povus perdi mian servon, mi povus — Dio ĝin
pardonu al vi, malbona infano — sed dank' al Dio! ĝi bone resaniĝis,
restis nur cikatro.</p></sp>

<sp><speaker>Moor</speaker><p>Mi ne komprenas eĉ unu vorton el tio, kion vi
diris.</p></sp>

<sp><speaker>DANIELO</speaker><p>Jes, efektive? Tio estis bona tempo? Kiel ofte mi
alŝovadis al vi kuketojn, aŭ biskvitojn, aŭ makaronojn, — mi ĉiam
amis vin plej multe, — kaj ĉu vi memoras, kion vi diris al mi tie
en la stalo, kiam mi sidigis vin sur la brunan ĉevalon de sinjoro
kaj permesis al vi rajdi sur la granda herbejo? Danielo, vi diris,
kiam mi fariĝos grandaĝa homo — Danielo, tiam vi estos mia
administranto kaj vi veturados kun mi en la kaleŝo, — jes, mi diris
kaj ridis, se Dio donos vivon kaj sanon kaj vi ne hontos maljunan
homon, mi diris, tiam mi vin petos donaci al mi tie en la vilaĝo
tiun dometon, kiu jam de longe staras ne okupita, — tiam mi
aĉetus al mi dudek sitelojn da vino kaj mi mastrumus en miaj
maljunaj tagoj. Jes, ridu, ridu! Ne vere, ĝi jam malaperis el via
kapo? oni ne volas rekoni la maljunan homon, tial oni sin tenas
tiel fremdule, tiel malvarme, — ho, vi estas ja mia ora juna
sinjoro — certe, vi iom petolis, ne koleru min! juna karno ja ordinare
estas iom viva, — fine ĉio povas ja ankoraŭ reboniĝi.</p></sp>

<sp><speaker>Moor</speaker><stage>ĵetas sin sur lian kolon</stage><p>Jes, Danielo, mi ne volas ĝin


 

plu kaŝi! Mi estas via Karolo, via perdita Karolo. Kiel fartas mia
Amalio?</p></sp>

<sp><speaker>DANIELO</speaker><stage>komencas plori</stage><p>Kaj mi, maljuna pekulo, ankoraŭ
havas tiun ĝojon, — kaj la formortinta sinjoro ploris vane! Ha,
mia blanka kranio, kadukaj ostoj, iru en la tombon kun ĝojo! Mia
sinjoro kaj mastro vivas, miaj okuloj lin vidis!</p></sp>

<sp><speaker>Moor</speaker><p>Kaj li plenumos, kion li promesis, — prenu ĉi tion,
honesta grizulo, por la brunĉevalo tiam en la stalo; (altrudas al li
pezan saketon) mi ne forgesis la maljunan homon.</p></sp>

<sp><speaker>DANIELO</speaker><p>Kio? kion vi faras? Tro multe, vi eraris.</p></sp>

<sp><speaker>Moor</speaker><p>Mi ne eraris, Danielo! (Danielo volas sin ĵeti genue.)
Leviĝu! diru al mi, kiel fartas mia Amalio?</p></sp>

<sp><speaker>DANIELO</speaker><p>Dia rekompenco! Dia rekompenco! Mia kara Jesuo!
Via Amalio, ho, ŝi ne supervivos, ŝi mortos de ĝojo!</p></sp>

<sp><speaker>Moor</speaker><stage>kun viveco</stage><p>Ŝi min ne forgesis?</p></sp>

<sp><speaker>DANIELO</speaker><p>Forgesi? Kion vi denove babilas? Vin forgesi? Vi
devis tiam esti ĉi tie, vi devis vidi, kiel ŝi frenezis, kiam venis la
sciigo, ke vi mortis, — tiun sciigon lasis disporti la nuna moŝto
sinjoro...</p></sp>

<sp><speaker>Moor</speaker><p>Kion vi diras? mia frato?</p></sp>

<sp><speaker>DANIELO</speaker><p>Jes, via frato, la moŝto sinjoro, via frato — iam
alian fojon mi rakontos al vi pli, kiam estos tempo; kaj kiel bele ŝi
lin forregalis, kiam ĉiun tagon li faradis al ŝi sian proponon kaj
volis fari ŝin reganta sinjorino. Ho, mi devas kuri, mi devas diri
al ŝi, alporti al ŝi la sciigon. (Li volas foriri.) </p></sp>

<sp><speaker>Moor</speaker><p>Haltu, haltu! ŝi ne devas tion scii! Neniu devas tion
scii, mia frato ankaŭ ne!</p></sp>

<sp><speaker>DANIELO</speaker><p>Via frato? Ne, pro Dio, li ne devas tion scii! Li tute
ne! Se li nur ne scias jam pli ol li devas scii... Ho, mi diras al vi,
ekzistas malbonaj homoj, malbonaj fratoj, malbonaj sinjoroj, —
sed pro la tuta oro de mia sinjoro mi ne volus esti malbona servisto...
la maljuna moŝto sinjoro pensis, ke vi mortis.

 </p></sp>

<sp><speaker>Moor</speaker><p>Hm! kion vi tie murmuras?

DANIELO, pli mallaŭte — Kompreneble, se oni tiel nepetite reviviĝas...
Via frato estis la sola heredanto de la formortinta sinjoro.</p></sp>

<sp><speaker>Moor</speaker><p>Kion vi tie murmuras inter la dentoj, kvazaŭ ia
monstra sekreto sidus sur via lango, ne volus eliri kaj tamen
devus eliri? Parolu pli klare!</p></sp>

<sp><speaker>DANIELO</speaker><p>Sed mi preferas ĉirkaŭmordi de malsato miajn maljunajn
ostojn, trinki de soifo mian propran akvon, ol per mortigo
akiri vivon en riĉeco! (Li rapide foriras.)</p></sp>

<sp><speaker>Moor</speaker><stage>post longa paŭzo</stage><p>Trompita, trompita! Kiel fulmo ĝi
trakuris mian animon! Kanajlaj artifikaĵoj! Ĉielo kaj infero! Ne vi,
mia patro! Kanajlaj artifikaĵoj! Mortigisto, rabisto per kanajlaj 
artifikaĵoj! Kalumniita antaŭ li! falsitaj, forkaŝitaj estis miaj leteroj
Lia koro estis plena de amo... ho, mi monstra malsaĝulo... Lia
patra koro estis plena de amo... ho kanajlaĵo! Ĝi kostus al mi nur
unu larmon... ho, mi, senkapa, senkapa, senkapa malsaĝulo!
(Kurante kontraŭ la muron.) Mi povus esti feliĉa... Ho, abomeninda
friponaĵo! la feliĉo de mia vivo fripone, fripone forŝtelita!
(Li kuras furioze tien kaj reen.) Mortigisto, rabisto per kanajlaj
artifikaĵoj!... Li eĉ ne koleris. Eĉ unu penso pri malbeno ne estis
en lia koro. Ho malnoblulo! nekomprenebla, ŝteliranta, abomeninda malnoblulo! 

 
(Kosinsky eniras.)</p></sp>

<sp><speaker>Kosinsky</speaker><p>Nu, hetmano, kie vi restas? Kion ĝi signifas? Kiel
mi vidas, vi volas ankoraŭ pli longe resti.</p></sp>

<sp><speaker>Moor</speaker><p>Vigle! selu la ĉevalojn! Ankoraŭ antaŭ la malleviĝo de
la suno ni devas esti trans la limo!</p></sp>

<sp><speaker>Kosinsky</speaker><p>Vi ŝercas.

Moor, ordone, — Rapide, rapide! ne perdu multe da tempo, lasu
ĉion! Kaj neniu okulo vin rimarku! (Kosinsky foriras.)
Moor — Mi forkuras de tiuj ĉi muroj. La plej malgranda prokrasto
povus fari min furioza, kaj li ja estas filo de mia patro.

 

 

     

                                                                

Frato, frato! Vi faris el mi la plej malfeliĉan mizerulon en la
mondo, mi vin neniam ofendis, — vi agis ne frate. Rikoltu la
fruktojn de via malboneco en trankvileco, mia alestado plu ne
venenos al vi la ĝuadon, — sed certe, ĝi estis ne frata ago.
Mallumo estingu ĝin por ĉiam, kaj la morto ĝin ne reaperigu.

(Kosinsky eniras.)</p></sp>

<sp><speaker>Kosinsky</speaker><p>La ĉevaloj staras selitaj, vi povas sidiĝi sur ilin
kiam vi volas.</p></sp>

<sp><speaker>Moor</speaker><p>Trudanto, trudanto! kial tiel rapide? Ĉu mi jam neniam
plu devas ŝin vidi?</p></sp>

<sp><speaker>Kosinsky</speaker><p>Mi tuj senbridigos, se vi tiel deziras; vi ordonis ja,
ke mi rapidegu per kolo kaj kapo.</p></sp>

<sp><speaker>Moor</speaker><p>Ankoraŭ unu fojon! ankoraŭ unu adiaŭdiron! La
venenon de tiu ĉi feliĉego mi devas elsorbi ĝis la fino, kaj poste
atendu, Kosinsky, ankoraŭ dek minutojn — tie ĉe la korto de la
kastelo — kaj poste ni forrajdos galope!

 

 

SCENO KVARA.

En la ĝardeno.

AMALIO.</p></sp>

<sp><speaker>AMALIO</speaker><p>« Vi ploras, Amalio? » Kaj tion li diris per voĉo... per
tia voĉo..., estis al mi, kvazaŭ la tuta naturo rejuniĝas, — la travivitaj
printempoj de la amo remontriĝis ĉe tiu ĉi voĉo! La najtingalo
kantis kiel tiam, — la floroj odoris kiel tiam, — kaj mi, ebria
de feliĉo, alkroĉiĝis al lia kolo. Ha, malhonesta, malfidela koro!
kiel vi volas beligi vian ĵurrompon! Ne, ne! for el mia animo, vi
krima bildo! mi ne rompis mian ĵuron, vi, mia sola! For el mia
animo, vi perfidaj, malpiaj, deziroj! en la koro, en kiu regas
Karolo, neniu filo de la tero devas nesti. Sed kial mia animo tiel
konstante, tiel kontraŭvole sin tiras al tiu fremdulo? Ĉu li ne

 

 
estas tiel forte alforĝita al la bildo de mia sola? « Vi ploras,
Amalio? » Ha, mi forkuros de li! mi forkuros! Neniam mia okulo
vidu tiun fremdulon!

(Rabisto Moor malfermas la ĝardenan pordon.)</p></sp>

<sp><speaker>AMALIO</speaker><stage>kun eksalto</stage><p>Aŭskultu, aŭskultu! ĉu ne ekbruis la
pordo? (Ŝi ekvidas Karolon kaj eksaltas.) Li? kien? kio? jen io min
alforĝis al la loko, ke mi ne povas forkuri! Ne forlasu min, Dio en
ĉielo! Ne, vi ne elŝiros al mi mian Karolon! Mia animo ne havas
spacon por du diaĵoj, kaj mi estas mortema knabino! (Ŝi elprenas
la portreton de Karolo.) Vi, mia Karolo, estu mia genio protektanta
kontraŭ tiu ĉi fremdulo, la ruiniganto de mia amo! vin, vin mi
rigardados sendeturne, — kaj for ĉiujn rigardojn irantajn al tiu.
(Ŝi sidas mute, rigide fiksinte la rigardon sur la portreto.)</p></sp>

<sp><speaker>Moor</speaker><p>Vi estas ĉi tie, afabla fraŭlino? kaj malĝoja? kaj larmo
sur tiu ĉi pentraĵo? (Amalio nenion respondas.) Kaj kiu estas la
feliĉulo, pro kiu la okulo de anĝelo arĝentiĝas? Ĉu ankaŭ al mi
estas permesite tiun sanktigitan... (Li volas rigardi la portreton )</p></sp>

<sp><speaker>AMALIO</speaker><p>Ne, jes, ne!

Moor, resaltante, — Ha! kaj ĉu li meritas tiun adoradon? ĉu li
meritas? </p></sp>

<sp><speaker>AMALIO</speaker><p>Ho, se vi lin konus!</p></sp>

<sp><speaker>Moor</speaker><p>Mi lin envius!</p></sp>

<sp><speaker>AMALIO</speaker><p>Vi lin adorus, vi volas diri.</p></sp>

<sp><speaker>Moor</speaker><p>Ha!</p></sp>

<sp><speaker>AMALIO</speaker><p>Ho, vi lin tiel amus! estis tiom multe, tiom, multe
en lia vizaĝo, en liaj okuloj, en la tono de lia voĉo — io, kio similas
vin, kion mi tiel amas...

Moor, rigardas al la tero,

AMALIO — Ĉi tie, kie vi staras, li staris mil fojojn, kaj apud li
staris tiu, kiu ĉe li forgesadis ĉielon kaj teron. Ĉi tie lia okulo
vagadis super la bela ĉirkaŭaĵo, — kaj tiu ĉi lasta kvazaŭ sentis la
grandan rekompencantan rigardon kaj plibeliĝadis sub la 

 

 

 

 

kontenteco de sia majstra ornamo. Ĉi tie per sia ĉiela muziko li
malliberigadis la aerajn aŭskultantojn; ĉi tie de tiu ĉi arbetaĵo li
deŝiradis rozojn, kaj li deŝiradis la rozojn por mi, — ĉi tie, ĉi tie li
ĉirkaŭprenadis mian kolon, lia buŝo brulis sur mia, kaj la floroj
volonte mortadis sub la paŝoj de la amantoj.</p></sp>

<sp><speaker>Moor</speaker><p>Ĉu li plu ne ekzistas?</p></sp>

<sp><speaker>AMALIO</speaker><p>Li veturas sur malkvietaj maroj — la amo de Amalio
veturas kun li; li vagas tra senvojaj sablaj dezertoj — la amo de
Amalio verdigas sub li la brulan sablon kaj florigas la sovaĝajn
kreskaĵojn; la suda suno bruligas lian nudan kapon, norda neĝo
glaciigas liajn piedojn, sovaĝa hajlo flugas kontraŭ liajn tempiojn,
kaj la amo de Amalio lulas lin en la ventegoj; maroj, montoj
kaj horizontoj estas inter la amantoj, sed la animoj elŝiriĝas el la
polva malliberejo kaj renkontiĝas en la paradizo de la amo.
Ŝajnas al mi, ke vi estas malĝoja, sinjoro grafo?</p></sp>

<sp><speaker>Moor</speaker><p>La vortoj de amo revivigas ankaŭ mian amon.</p></sp>

<sp><speaker>AMALIO</speaker><stage>paliĝante</stage><p>Kio? Vi amas alian? — Ve al mi! kion mi
diris!</p></sp>

<sp><speaker>Moor</speaker><p>Ŝi pensis, ke mi estas mortinta, kaj ŝi restis fidela al
la mortinto, — ŝi aŭdis, ke mi vivas, kaj ŝi oferis al mi kronon de
sanktulino. Ŝi pensas, ke mi vagas en dezertoj en granda mizero,
kaj ŝia amo flugas al mi tra dezertoj kaj mizero. Ankaŭ ŝi estas
nomata Amalio, kiel vi, afabla fraŭlino.</p></sp>

<sp><speaker>AMALIO</speaker><p>Kiel mi envias vian Amalion!</p></sp>

<sp><speaker>Moor</speaker><p>Ho, ŝi estas malfeliĉa knabino; ŝi havas amon por persono,
kiu estas pereinta, kaj tiu amo neniam estos rekompencita.</p></sp>

<sp><speaker>Amalio</speaker><p>Ne, en la ĉielo ĝi estos rekompencita. Ĉu oni ne
diras, ke ekzistas pli bona mondo, kie la malĝojaj ekĝojos kaj la
amantoj sin denove rekonos?</p></sp>

<sp><speaker>Moor</speaker><p>Jes, mondo, en kiu la vualoj defalos kaj la amo terure
denove renkontiĝos. — Eterneco estas ĝia nomo... mia Amalio
estas malfeliĉa knabino.

 

 

 </p></sp>

<sp><speaker>AMALIO</speaker><p>Malfeliĉa, kaj vin ami!</p></sp>

<sp><speaker>Moor</speaker><p>Malfeliĉa, ĉar ŝi min amas! Kio, se mi estus mortigisto?
Kio, mia fraŭlino, se via amato por ĉiu kiso povus kalkuli
al vi unu mortigon? Ve al mia Amalio! ŝi estas malfeliĉa knabino.</p></sp>

<sp><speaker>AMALIO</speaker><stage>kun ĝojo</stage><p>Ha, kia feliĉa knabino mi estas! Mia sole
amata estas rebrilo de la Dieco, kaj la Dieco estas amo kaj kompato!
Eĉ muŝon li ne povis vidi suferi! Lia animo estas tiel malproksima
de ia sanga penso, kiel malproksima estas la sudo de la
nordo.

(Moor rapide sin deturnas al arbetaĵo kaj rigardas rigide la ĉirkaŭaĵon.)

AMALIO, kantas kaj ludas sur liuto.

Ĉu Hektoro volas senrevene
Iri tien, kie kolerplene
Pro Patroklo buĉas la venĝanto?
Kiu do instruos vian filon
Timi diojn, uzi batalilon,
Se por ĉiam, kovros vin la Ksanto?

Moor, silente prenas la liuton kaj ludas.

Karulin', haltigu vian ploron!
Al batalo lasu for Hektoron...

(Li forĵetas la liuton kaj forkuras.)

 
SCENO KVINA

Proksima arbaro. Nokto. Malnova ruina kastelo en la mezo.

La RABISTA BANDO kuŝas sur la tero.

(La rabistoj kantas).

Ŝtelo, buĉ', adulto, rabo —
Ĝi por ni nur ludo estas.
Morgaŭ pendos ni ĉe l' trabo,
Tial nun ni gaje festas.



Liberan vivon havas ni, 
Plezuran kaj sen mastro;
En la arbaro noktas ni,
Ĉe neĝ' kaj vent' laboras ni,
Lun' estas nia astro.
Kaj nin protektas Merkuri',
Plej sprita kaj plej lerta di'.

Jen ĉe la pastro gastas ni, 
Jen ĉe riĉul' alia. 
Kaj zorgon pri la plu kaj pli
Ni lasas jam al Dio.

Kaj kiam ni per vina ban'
La gorĝon refreŝigas,
Fortiĝas tiam nia man'
Kaj kun sinjoro la Satan'
Ni nin fratece ligas.

Se krias patroj kun malben',
Patrinoj helpon vokas
Kaj falas fianĉin' en sven' —
Ni ĝuas kaj ni mokas.

 Ha, kiam ili sub tranĉil!
En konvulsi' ĵetiĝas,
Al ni ekĝojas la pupil' 
Kaj la orel' raviĝas.

 
 Kaj kiam venas morta hor',
Diablo nin ektiras,  —
Pagita estas jam labor',
Ni niajn plandojn ŝmiras.
Ni glutas bone el la vin'
Kaj flugas alten al la fin'.</p></sp>

<sp><speaker>SCHWEIZER</speaker><p>Fariĝas jam nokto, kaj la hetmano ankoraŭ ne
revenis!

 
 </p></sp>

<sp><speaker>RAZMANN</speaker><p>Kaj tamen li promesis reveni al ni akurate je la oka
horo.</p></sp>

<sp><speaker>Schweizer</speaker><p>Se fariĝis al li io malbona — ho, kamaradoj! tiam
ni faru grandan brulon kaj ni mortigu eĉ la suĉinfanojn.</p></sp>

<sp><speaker>SPIEGELBERG</speaker><stage>fortiras Razmannon flanken</stage><p>Por unu vorto,
Razmann!</p></sp>

<sp><speaker>SCHWARZ</speaker><stage>al Grimm</stage><p>Ĉu ne estus bone starigi ĉirkaŭe spionojn?</p></sp>

<sp><speaker>GRIMM</speaker><p>Lasu lin trankvila! Li faros tie tian kapton, ke ni ĉiuj
devos honti.</p></sp>

<sp><speaker>SCHWEIZER</speaker><p>Ne tien vi trafis, al la diablo! Li ne foriris de ni
kun mieno de persono, kiu intencas ian friponaĵon. Ĉu vi forgesis,
kion li diris, kondukante nin tra la erikejo? « Kiu ŝtelos tie ĉi eĉ
unu rapon, kaj mi tion ĉi ekscios, tiu lasos ĉi tie sian kapon, tiel
certe, kiel mia nomo estas Moor ». Ne estas al ni permesite
rabi.</p></sp>

<sp><speaker>RAZMANN</speaker><stage>mallaŭte al Spiegelberg</stage><p>Kion vi celas? parolu pli
klare! </p></sp>

<sp><speaker>SPIEGELBERG</speaker><p>Ts! ts! Mi ne scias, kian komprenon vi aŭ mi
havas pri la libereco, se ni trenas veturilon kiel bovoj kaj ĉe tio ni
multe deklamas pri sendependeco. Tio ĉi al mi ne plaĉas.</p></sp>

<sp><speaker>SCHWEIZER</speaker><stage>al Grimm</stage><p>Pri kio tiu venta kapo sekretas?</p></sp>

<sp><speaker>RAZMANN</speaker><stage>mallaŭte al Spiegelberg</stage><p>Vi parolas pri la hetmano?</p></sp>

<sp><speaker>SPIEGELBERG</speaker><p>Silentu do, silentu! Li ja havas siajn orelojn
inter ni! Hetmano, vi diras? Kiu faris lin hetmano super ni? Ĉu li
ne uzurpis tiun titolon, kiu laŭ rajto apartenis al mi? Kiel? ĉu por
tio ni konstante riskas nian vivon, suferas ĉiujn hipoĥondriajn
kapricojn de la sorto, por ke ni fine nomu nin feliĉaj, ke ni estas
servutuloj de sklavo? servutuloj, kiam ni povas esti princoj? Per
Dio, Razmann, ĉi tio neniam plaĉis al mi.</p></sp>

<sp><speaker>SCHWEIZER</speaker><stage>al la aliaj</stage><p>Jes, jes, vi estas la vera heroo! Por
dispremi ranojn per ŝtonoj! Jam la sono de lia nazo, kiam li ĝin
purigas, povus peli homojn tra trueton de kudrilo.

 </p></sp>

<sp><speaker>SPIEGELBERG</speaker><stage>al Razmann</stage><p>Jes, kaj jam en la daŭro de tutaj
jaroj mi pensas pri tio: oni devas aranĝi ĉion alie. Razmann, se vi
estas tia, kian mi ĉiam prezentis vin al mi... Razmann! Li forestas,
oni preskaŭ estas konvinkitaj, ke li pereis. Razmann, ŝajnas al
mi, ke nun batas lia nigra horo.... Kiel? vi eĉ ne ruĝetiĝas, kiam la
sonorilo sonoras la liberecon? Vi ne havas eĉ tiom da kuraĝo, por
kompreni kuraĝan aludon?</p></sp>

<sp><speaker>RAZMANN</speaker><p>Ha, satano! kien vi implikas mian animon?</p></sp>

<sp><speaker>SPIEGELBERG</speaker><p>La hoketo kaptis? Bone, tiam sekvu min! Mi
notis al mi, kien li iris. Venu! Du pistoloj ordinare ne maltrafas,
— kaj tiamaniere ni estos la unuaj, kiuj sufokis la infanon. (Li
volas lin fortiri.')</p></sp>

<sp><speaker>SCHWEIZER</speaker><stage>furioze eltiras sian tranĉilon</stage><p>Ha, kanajlo! Vi
rememorigas al mi nun ĝuste la Bohemajn arbarojn! Ĉu ne vi estis la
timemulo, kiu komencis kuri, kiam ni diris, ke la malamiko
venas! Tiam mi ĵuris per mia animo.... Pereu, kaŝmortigisto! (Li
trapikas lin per la tranĉilo.)</p></sp>

<sp><speaker>Rabistoj</speaker><stage>tumulte</stage><p>Mortigo! mortigo! Schweizer, Spiegelberg!
Disigu ilin!</p></sp>

<sp><speaker>SCHWEIZER</speaker><stage>ĵetante sian tranĉilon sur la kadavron</stage><p>Jen! kaj
tiel forrampu via fianimo!... Trankvile, kamaradoj, la mizeraĵo
vin ne ekscitu. Tiu ĉi besto ĉiam estis venena kontraŭ la hetmano,
kaj ĝi ne havis eĉ unu cikatron sur sia tuta haŭto. Ankoraŭ unu
fojon, estu kontentaj. Ha, tiu hundo! De malantaŭe li volas
malhonore mortigi homojn? virojn mortigi de malantaŭe! Ĉu por tio la
konstanta ŝvito lavadis niajn vangojn, ke ni malaperu el la mondo
kiel mizeraj friponoj? Ha, vi kanajlo! Ĉu por tio ni faradis al ni
litojn sub fajro kaj fumo, ke ni fine kadavriĝu kiel ratoj?</p></sp>

<sp><speaker>GRIMM</speaker><p>Sed pro la diablo, kamarado, kio estis inter vi? La
hetmano furioziĝos. </p></sp>

<sp><speaker>SCHWEIZER</speaker><p>Pri tio vi min lasu zorgi. (Al Razmann.) Kaj vi,
senkonscienca, vi estis lia helpanto, vi! For de miaj okuloj!
Schufterle ankaŭ tiel faris; sed por tio li nun pendas ja en Svisujo, kiel
mia hetmano al li profetis... (Oni pafas.)</p></sp>

<sp><speaker>Schwarz</speaker><stage>eksaltante</stage><p>Aŭskultu, ekpafo de pistolo! (Oni pafas
denove.) Ankoraŭ unu! Ho, ho! la hetmano!</p></sp>

<sp><speaker>Grimm</speaker><p>Paciencon! Li devas pafi trian fojon! (Oni aŭdas ankoraŭ
unu pafon.)</p></sp>

<sp><speaker>SCHWARZ</speaker><p>Ĝi estas li, li! Foriĝu, Schweizer, — ni respondu al
li! (Ili pafas.)

 

(Moor kaj Kosinsky aperas.)</p></sp>

<sp><speaker>SCHWEIZER</speaker><stage>irante renkonte al li</stage><p>Bonvenon al vi, mia
hetmano! Dum vi forestis, mi estis iom malmodesta. (Li kondukas
lin al la kadavro.) Estu vi juĝanto inter mi kaj ĉi tiu — de
malantaŭe li volis vin mortigi.</p></sp>

<sp><speaker>Rabistoj</speaker><stage>konsternite</stage><p>Kio? la hetmanon?</p></sp>

<sp><speaker>Moor</speaker><stage>kun rigardo fiksita ekkrias ekscitite</stage><p>Ho, nekomprenebla
fingro de la venĝema Nemezo! Ĉu ne li estis tiu, kiu forlogis min
per sia sirena kanto? Dediĉu tiun ĉi tranĉilon al la malluma
venĝantino! ne vi tion ĉi faris, Schweizer!</p></sp>

<sp><speaker>SCHWEIZER</speaker><p>Per Dio! mi tion ĉi faris, kaj per la diablo, ĝi ne
estas la plej malbona, kion mi faris en mia vivo. (Li foriras
malkontenta.) </p></sp>

<sp><speaker>Moor</speaker><stage>meditante</stage><p>Mi komprenas, reganto en la ĉielo, mi komprenas...
la folioj defalas de la arboj... kaj mia aŭtuno venis...
forigu lin de miaj okuloj! (Oni forportas la kadavron de Spiegelberg.)</p></sp>

<sp><speaker>GRIMM</speaker><p>Ordonu al ni, hetmano, kion ni faru plu?</p></sp>

<sp><speaker>Moor</speaker><p>Baldaŭ... baldaŭ ĉio estos plenumita.... Donu al mi
mian liuton! Mi perdis min mem de la tempo, kiam mi tie estis.
Mian liuton, mi diras, — mi devas reluli min al mia antaŭa forto.
Lasu min sola!</p></sp>

<sp><speaker>Rabistoj</speaker><p>Estas jam noktomezo, hetmano.</p></sp>

<sp><speaker>Moor</speaker><p>Tamen ĝi estis nur la larmoj en la teatro, — la Roman


kanton mi devas aŭdi, por ke mia dormanta genio denove vekiĝu.
Mian liuton! Noktomezo, vi diras?</p></sp>

<sp><speaker>Schwarz</speaker><p>Ĝi jam pasis. Kiel plumbo la dormo nin premas.
Jam de tri tagoj ni ne fermis okulon.</p></sp>

<sp><speaker>Moor</speaker><p>Ĉu la balzama dormo falas ankaŭ sur la okulojn de
kanajloj? Kial al mi ĝi ne venas? Mi neniam estis malkuraĝulo aŭ
malbonulo... Iru dormi, morgaŭ matene ni iros pluen.</p></sp>

<sp><speaker>Rabistoj</speaker><p>Bonan nokton, hetmano. (Ili kuŝiĝas sur la teron kaj
ekdormas.)

(Profunda silento. Moor prenas la liuton kaj ludas.)

BRUTO.

Mi salutas vin, ho paca tero!
Nun akceptu lastan la Romanon!
De Philippi de l' batalinfero
Mi al vi etendas mian manon.
Decidiĝis, Romo, via sorto,
De l' patruj' pereis la espero!
Mi nun frapas al la pord' de l' morto,
Mi jam ĉion perdis sur la tero!

 
CEZARO.
 

Kiu tie vagas, fierulo,
Kvazaŭ hom' neniam kliniĝinta?
min ne trompas la okulo,
Estas ĝi Romano ĵus mortinta! 
Tiberan', de kie vi nun venas?
Ĉu la granda urb' ankoraŭ staras?
Ĉu ĝi bone sin ankoraŭ tenas,
Dum en ĝi neniu nun cezaras?

  

BRUTO.

Ha, vi kun dudektriobla vundo!
Kiu vin elvokis el sub tero?
Paŝu for al Orko la profunda,
Ne triumfu nune kun fiero!

  

Lastan sangon de libera homo
Ĉe Philippi sorbis nun la tero;
Super mia ĉerk' pereas Romo,
Min Minoso prenos — vin rivero.

CEZARO.

Morta bato de la glav' de Bruto!
Ankaŭ vi, ho Bruto, filo mia!
Vi mortigis patron! Tero tuta
Estus ja post mi heredo via!
Vi atingis la plej grandan gloron,
Kiam vi trapikis patran koron.
Nun min jam nenio plu turmentos;
Mi returne iros kaj silentos.

BRUTO.

Patro, haltu! Sur la tuta tero
Mi nur unu solan homon konis
Kun al vi simila karaktero —
Vi al li la nomon filo donis.
Nur Cezaro Romon ruinigus
Kaj Cezaron Bruto nur mortigus.
Ambaŭ kune vivi ni ne povas!
Vi maldekstren — mi min dekstren ŝovas.

(Li formetas la liuton kaj marŝas tien kaj reen, profunde meditante.)


Kiu povus al mi garantii? Ĉio estas tiel malluma... konfuzaj
labirintoj... nenia eliro, nenia gvida stelo... se ĉio finiĝas kune kun
la lasta ekspiro, finiĝas, kiel sengusta ludo de marionetoj?... Sed
por kio tiu senmezura celado al feliĉo? Por kio la idealo de neatingita
perfekteco? la prokrastado de neefektivigitaj planoj? Se la
mizera ekpremo de tiu ĉi mizera objekto (li tenas la pistolon antaŭ
la vizaĝo) egaligas la saĝulon al la malsaĝulo, la kuraĝulon al la
malkuraĝulo, la noblulon al la fripono? Ekzistas ja tia dia harmonio
en la senanima naturo, kial do ekzistus tiu dissonado en la
naturo prudenta? Ne, ne! ekzistas io pli, ĉar mi ne estis ankoraŭ
feliĉa.

 

 
 
Ĉu vi pensas, ke mi tremos? Spiritoj de miaj mortigitoj! mi ne
tremos. (Forte tremante.) Via korprema antaŭmorta kriado, via
sufokiĝe nigra vizaĝo, viaj terure dismalfermitaj vundoj estas ja
nur ĉeneroj de nerompebla ĉeno de la sorto kaj estas en dependeco
de miaj senlaboraj vesperoj, de la kapricoj de miaj infanistinoj kaj
edukantoj, de la temperamento de mia patro, de la sango de mia
patrino. (Kun pli forta tremado.) Kial mia Perillo faris el mi
bovon, en kies ardanta ventro la homeco rostiĝas?

(Almetante la pistolon.) Tempo kaj eterneco — alforĝitaj al si
reciproke en la daŭro de unu momento! Terura ŝlosilo, kiu fermas
post mi la malliberejon de la vivo kaj malfermas antaŭ mi la
loĝejon de la eterna nokto, — diru al mi, ho diru al mi, kien, kien
vi min kondukos? Fremda, neniam travojaĝita lando! Rigardu, la
homeco falas senforte sub tiu ĉi bildo, la streĉeco de la surtera
vivo malaperas, kaj la fantazio, la petolema simio de la sentoj,
trompas nian kredemecon per iaj strangaj fantomoj.... Ne, ne!
Viro ne devas ŝanceliĝi! Estu kiel vi volas, vi sennoma transaĵo,
— nur tiu ĉi mia « mem » restu al mi fidela. Estu kiel vi volas, se
mi nur kunprenos kun mi mian « mi ». Eksteraĵo estas nur la ŝelo
de homo — mi mem estas mia ĉielo kaj mia infero.

Se vi lasos al mi por mi sola ian cindrigitan parteton de la
mondo, kiun vi forpelis de viaj okuloj kaj kie mi havos nur solecan
nokton kaj eternan dezerton, mi tiam la silentan dezerton
loĝatigos per miaj fantazioj, kaj la eterneco donus al mi sufiĉe da
tempo, por analizadi la konfuzitan bildon de la universala mizero.
Aŭ eble vi volas, per ĉiam novaj naskiĝoj kaj ĉiam novaj lokoj de
mizero, ŝtupon post ŝtupo konduki min al la neniiĝo? Ĉu la fadenojn
de la vivo, teksitajn por mi en la transa vivo, mi ne povas tiel
facile disŝiri, kiel ĉi tiun? Vi povas fari min nenio, sed tiun ĉi
liberecon vi ne povas forpreni de mi. (Li ŝargas la pistolon. Subite
li haltas.) Sed ĉu mi devas morti pro timo de turmenta vivo? Ne,
mi ĝin suferos! (Li forĵetas la pistolon.) La turmento rompiĝu sur

 



 

mia fiereco! Mi eltenos ĝis la fino. (Fariĝas ĉiam pli mallume.)

(Hermano venas el post la arboj.)</p></sp>

<sp><speaker>HERMANO</speaker><p>Aŭskultu, aŭskultu! terure krias la noktuo... tie en
la vilaĝo batas la dekdua horo.... Bone, bone, la krimularo dormas,
en tiu ĉi sovaĝa loko neniu subaŭskultas. (Li aliras al la ruina
kastelo kaj frapas.) Venu supren, mizerulo, loĝanto de la turo!
Via manĝo estas pretigita.</p></sp>

<sp><speaker>Moor</speaker><stage>senbrue repaŝante</stage><p>Kion tio ĉi signifas?

Voĉo, el la kastelo. — Kiu frapas? He? Ĉu ĝi estas vi, Hermano.
mia korvo? </p></sp>

<sp><speaker>Hermano</speaker><p>Estas mi, Hermano, via korvo. Leviĝu supren al la
krado kaj manĝu. (Strigoj krias.) Terure trilas viaj dormokamaradoj,
maljunulo. Ĉu bongusta?

Voĉo. — Mi estis tre malsata. Mi dankas vin, korvo, por la pano en
la dezerto! Kaj kiel fartas mia kara infano, Hermano?</p></sp>

<sp><speaker>HERMANO</speaker><p>Silentu!... Aŭskultu, ia bruo kvazaŭ de ronkantoj!
Ĉu vi nenion aŭdas?"

Voĉo. — Kiel? Ĉu vi ion aŭdas?</p></sp>

<sp><speaker>HERMANO</speaker><p>La ĝemantan sonon de la vento tra la fendoj de la
turo — nokta muziko, de kiu frapas la dentoj kaj la ungoj bluiĝas.
Aŭskultu, ankoraŭ unu fojon! Ĉiam ŝajnas al mi, kvazaŭ mi aŭdas
ronkadon. Vi havas gastojn, maljunulo... Hu, hu, hu!

Voĉo. — Ĉu vi ion vidas?</p></sp>

<sp><speaker>Hermano</speaker><p>Adiaŭ, adiaŭ! Terura estas tiu ĉi loko. Malleviĝu
en vian kelon. Supre estas via helpanto, via venĝanto.... Malbenita
filo! (Li volas forkuri.)</p></sp>

<sp><speaker>Moor</speaker><stage>elirante kontraŭ lin</stage><p>Haltu!</p></sp>

<sp><speaker>Hermano</speaker><stage>kriante</stage><p>Ho ve!</p></sp>

<sp><speaker>Moor</speaker><p>Haltu, mi diras!</p></sp>

<sp><speaker>HERMANO</speaker><p>Ho ve! ho ve! ho ve! Nun ĉio estas malkaŝita!</p></sp>

<sp><speaker>Moor</speaker><p>Haltu! Parolu! Kiu vi estas? Kion vi tie ĉi faras?
Parolu!</p></sp>

<sp><speaker>HERMANO</speaker><p>Kompatu, ho kompatu, granda sinjoro! Nur unu
vorton aŭskultu, antaŭ ol vi min pereigos.</p></sp>

<sp><speaker>Moor</speaker><stage>eltirante la spadon</stage><p>Kion mi aŭdos?</p></sp>

<sp><speaker>HERMANO</speaker><p>Estas vero, ke vi ĝin malpermesis al mi sub minaco
de morto... sed mi ne povis alie, mi ne kuraĝis alie... en la ĉielo
estas Dio... tie estas via propra patro... mi bedaŭris lin.... Mortigu
min!</p></sp>

<sp><speaker>Moor</speaker><p>Tie ĉi estas ia kaŝita afero. Diru ĉion! parolu! Mi volas
ĉion scii.

Voĉo, el la kastelo. — Ho ve! ho ve! Ĉu ĝi estas vi, Hermano,
kiu tie parolas? Kun kiu vi parolas, Hermano?</p></sp>

<sp><speaker>Moor</speaker><p>Malsupre ankoraŭ iu estas! Kio tie ĉi fariĝas? (Li
alkuras al la turo.) Ĉu ĝi estas malliberulo, kiun la homoj
forpuŝis? Mi deprenos liajn ĉenojn. Voĉo! ankoraŭ unu fojon! Kie
estas la pordo?</p></sp>

<sp><speaker>HERMANO</speaker><p>Ho kompatu, sinjoro, ne iru pluen, sinjoro! pro
kompato foriru de ĉi tie! (Baras al li la vojon.)</p></sp>

<sp><speaker>Moor</speaker><p>Enŝlosita per kvar seruroj! For de ĉi tie! Ĝi devas
klariĝi. Nun la unuan fojon donu al mi vian helpon, ŝtelado! (Li
prenas serurrompilojn kaj malŝlosas la pordon. El la profundaĵo eliras
malĵunulo malgrasa kiel skeleto.)</p></sp>

<sp><speaker>MALJUNULO</speaker><p>Kompatu mizerulon! Kompatu!</p></sp>

<sp><speaker>Moor</speaker><stage>resaltas kun teruro</stage><p>Ĝi estas la voĉo de mia patro!</p></sp>

<sp><speaker>Maljuna Moor</speaker><p>Mi dankas vin, ho Dio! Venis la horo de la
liberiĝo.</p></sp>

<sp><speaker>Moor</speaker><p>Spirito de la maljuna Moor! kio maltrankviligis vin en
via tombo? Ĝu vi kuntrenis kun vi en tiun mondon ian pekon, kiu
baras al vi la eniron en la paradizon? Mi lasos fari mesojn, por
venigi la vagantan spiriton en ĝian hejmon. Ĉu vi enfosis sub la
teron la monon de vidvinoj kaj orfoj, kaj tio ĉi devigas vin ĝemante
kuradi en la noktomeza horo? Mi elŝiros la subteran trezoron el la
ungegoj de la sorĉa drako, se li eĉ kraĉos sur min milojn da ruĝaj

    

flamoj kaj elmetos siajn akrajn dentojn kontraŭ mian spadon. Aŭ
eble vi venas, por doni al miaj demandoj solvon pri la enigmoj de
la eterneco? Parolu, parolu! Mi ne estas homo de pala timo.</p></sp>

<sp><speaker>MALJUNA Moor</speaker><p>Mi ne estas spirito. Palpu min, mi vivas, ho
per mizera, kompatinda vivo!</p></sp>

<sp><speaker>Moor</speaker><p>Kiel? vi ne estis enterigita?</p></sp>

<sp><speaker>MALJUNA Moor</speaker><p>Mi estis enterigita, — tio estas: malviva hundo
kuŝas en la tombo de miaj patroj, kaj mi — jam tri plenajn
monatojn mi turmentiĝas en tiu ĉi malluma subtera arkaĵo, neniu
radio al mi lumas, neniu varma aereto blovas sur min, neniu amiko
min vizitas, nur sovaĝaj korvoj ĉi tie krias kaj noktomezaj gufoj.</p></sp>

<sp><speaker>Moor</speaker><p>Ĉielo kaj tero! Kiu tion ĉi faris?</p></sp>

<sp><speaker>MALJUNA Moor</speaker><p>Ne malbenu lin! Tion ĉi faris mia filo Francisko.</p></sp>

<sp><speaker>Moor</speaker><p>Francisko? Francisko? Ho eterna ĥaoso!</p></sp>

<sp><speaker>MALJUNA Moor</speaker><p>Se vi estas homo kaj vi havas homan koron, vi
savinto, kiun mi ne konas, tiam aŭdu la mizeregon de patro,
preparitan al li de liaj filoj. En la daŭro de tri monatoj mi ploradis
ĝin al la surdaj ŝtonaj muroj, sed nur eĥo senanima resonadis
miajn plendojn. Tial, se vi estas homo kaj vi havas homan
koron..</p></sp>

<sp><speaker>Moor</speaker><p>Tiu ĉi voko povus eĉ sovaĝajn bestojn eligi el iliaj
nestoj.</p></sp>

<sp><speaker>MALUNA Moor</speaker><p>Mi kuŝis malsana sur mia lito, mi apenaŭ
komencis ricevadi denove kelkajn fortojn post malfacila malsano,
kiam oni alkondukis al mi homon, kiu diris al mi, ke mia unuenaskita
filo mortis en batalo, kaj li alportis kun si glavon, kolorigitan
per la sango de mia filo, kaj lian lastan adiaŭdiron, kaj li
diris, ke mia malbeno enpelis lin en batalon, morton kaj malesperon.</p></sp>

<sp><speaker>Moor</speaker><stage>ekscitite deturnante sin de li</stage><p>Tio ĉi estas certa!</p></sp>

<sp><speaker>MALJUNA Moor</speaker><p>Aŭskultu plue! Mi svenis de tiu sciigo. Kredeble


 

 
 
 
oni pensis, ke mi mortis, ĉar kiam mi denove rekonsciiĝis,
mi kuŝis jam en ĉerko, vindita per morta tolaĵo kiel mortinto. Mi
gratis la kovrilon de la ĉerko; oni ĝin malfermis. Estis malluma
nokto, mia filo Francisko staris antaŭ mi. « Kio! » li ekkriis per
terura voĉo, « ĉu vi volas vivi eterne? » Kaj la kovrilo de la ĉerko
tuj denove fermiĝis. La tondro de tiuj ĉi vortoj forbatis de mi
ĉiujn miajn sentojn. Kiam mi denove rekonsciiĝis, mi sentis, ke
oni levis la ĉerkon kaj veturigis ĝin en la daŭro de duono da horo.
Fine oni ĝin malfermis — mi staris ĉe la eniro de tiu ĉi subtera
arkaĵo, mia filo antaŭ mi, kaj tiu homo, kiu alportis al mi la
sangmakulitan glavon de Karolo. Dek fojojn mi ĉirkaŭprenis la
genuojn de mia filo, mi petis kaj petegis per la nomo de Dio, —
sed la petegado de lia patro ne tuŝis lian koron. « Ĵetu malsupren
tiun ĉi felon! » ektondris el lia buŝo, « li vivis sufiĉe », — kaj oni
puŝis min malsupren sen kompato, kaj mia filo Francisko ŝlosis la
pordon post mi.</p></sp>

<sp><speaker>Moor</speaker><p>Ne eble! ne eble! Vi certe eraris.</p></sp>

<sp><speaker>Maljuna Moor</speaker><p>Povas esti, ke mi eraris. Aŭskultu plue, sed
mi petas vin, ne koleru! Tiel mi kuŝis en la daŭro de dudek horoj,
kaj neniu pensis pri mia mizero. Neniam la piedo de homo tuŝas
la teron de tiu ĉi sovaĝa loko, ĉar famo diras, ke la fantomoj de
miaj prapatroj trenas en tiuj ĉi ruinoj brue sonantajn ĉenojn kaj
murmuras en la noktomeza horo sian funebran kanton. Fine mi
ekaŭdis, ke la pordo denove malfermiĝis, tiu ĉi homo alportis al
mi panon kaj akvon kaj malkaŝis al mi, ke mi estis kondamnita al
morto per malsato, kaj ke li riskas sian vivon, se oni ekscius, ke li
alportas al mi manĝon. Tiumaniere mi mizere tenis min en la
daŭro de tiu ĉi longa tempo, sed la senĉesa malvarmo, la putra
aero de miaj malpuraĵoj, mia senlima malĝojo... miaj fortoj malaperis,
mia korpo konsumiĝis; mil fojojn mi larme petis Dion pri
la morto, sed la mezuro de mia puno kredeble ankoraŭ ne pleniĝis
aŭ eble ankoraŭ atendas min ia ĝojo, se mi tiel mirakle 

 

  

  
konserviĝis. Sed mi suferas juste... mia Karolo! mia Karolo! kaj li
ne havis ankoraŭ grizajn harojn!</p></sp>

<sp><speaker>Moor</speaker><p>Sufiĉe! Leviĝu, vi ŝtipoj, vi buloj da glacio, vi
mallaboremaj, sensentaj dormemuloj! Leviĝu! Ĉu neniu volas vekiĝi?

(Li ekpafas super la dormantaj rabistoj.)</p></sp>

<sp><speaker>LA RABISTOJ</speaker><stage>vekiĝante eksaltas</stage><p>He, ho, ho! Kio fariĝis?</p></sp>

<sp><speaker>Moor</speaker><p>Ĉu la rakonto ne elskuis vin el la dormo? Eĉ la eterna
dormo ja vekiĝus! Rigardu ĉi tien! rigardu ĉi tien! La leĝoj de la
mondo fariĝis ludostoj, la ligilo de la naturo disŝiriĝis, la antikva 
malpaco elĉeniĝis, la filo mortigis sian patron.</p></sp>

<sp><speaker>La RABISTOJ</speaker><p>Kion la hetmano diras?</p></sp>

<sp><speaker>Moor</speaker><p>Ne, ne mortigis! tiu ĉi vorto estus tro delikata! la filo
la patron milfoje dispremis per rado, trapikis per ponardego,
turmentegis, tranĉis pecojn el la korpo! la vortoj estas ankoraŭ tro
homaj. La peko mem ruĝiĝus, kanibalo ektremus, de la tempo de
la Eonoj neniu satano atingis ion similan. La filo sian propran
patron... ho, rigardu, rigardu! li svenis... en tiun ĉi subteran
arkaĵon la filo sian patron... frosto, nudeco, malsato, soifo... ho
rigardu, rigardu! ĝi estas mia propra patro, mi ĝin fine konfesos.</p></sp>

<sp><speaker>LA RABISTOJ</speaker><stage>alsaltas kaj ĉirkaŭas la maljunulon</stage><p>Via patro?
via patro? </p></sp>

<sp><speaker>SCHWEIZER</speaker><stage>respekte alproksimiĝas kaj stariĝas genue</stage><p>Patro de
mia hetmano! mi kisas al vi la piedojn! vi povas ordoni al mia
ponardo.</p></sp>

<sp><speaker>Moor</speaker><p>Venĝon, venĝon, venĝon pro vi! kruele ofendita, malrespektita
maljunulo! Tiele mi disŝiras de nun por eterne la fratan
ligilon. (Li disŝiras sian veston de supre ĝis malsupre.) Tiele mi
malbenas ĉiun guton da frata sango antaŭ la rigardo de la nekovrita
ĉielo! Aŭdu min, luno kaj steloj! aŭdu min, noktomeza ĉielo, kiu
rigardis la hontegindan agon! Aŭdu min trioble terura Dio, kiu
regas tie supre super la luno kaj venĝas kaj kondamnas super la
steloj kaj ĵetas flamojn en la nokto! Jen mi stariĝas genue, jen mi

 

 

 

etendas la tri fingrojn en la teruran mallumon de la nokto, jen mi
ĵuras, kaj la naturo elkraĉu min el siaj limoj kiel ekstermindan
sovaĝegan beston, se mi rompos tiun ĉi ĵuron, — mi ĵuras, ke mi
ne salutos la lumon de la tago, ĝis la sango de la patromortiginto,
elverŝite antaŭ tiu ĉi ŝtono, vapore flugos al la suno. (Li leviĝas.)</p></sp>

<sp><speaker>LA RABISTOJ</speaker><p>Ĝi estas ago de Belialo! Nun iu diru, ke ni estas
kanajloj! Ne, per ĉiuj drakoj! ion similan ni neniam ankoraŭ faris!</p></sp>

<sp><speaker>Moor</speaker><p>Jes! Kaj per ĉiuj teruraj ĝemoj de tiuj, kiuj mortis de
viaj ponardoj, kaj de tiuj, kiuj pereis de mia fajro, kaj kiujn frakasis
mia falanta turo, mi ĵuras, ke nenia penso pri mortigo aŭ rabo
naskiĝu en via brusto, ĝis la vestoj de vi ĉiuj estos ruĝege makulitaj
per la sango de la malbenito! Vi certe neniam sonĝis pri tio, ke vi
estas la brako de pli altaj majestoj? La konfuzita fadenbulo de nia
sorto estas malligita! Hodiaŭ, hodiaŭ nevidebla potenco nobeligis
nian metion! Faru preĝon antaŭ tiu, kiu anoncis al vi tiun ĉi altan
sorton, kiu kondukis vin ĉi tien, kiu faris al vi la honoron, ke vi
estu la teruraj anĝeloj de lia malluma juĝo! Nudigu viajn kapojn!
Stariĝu genue en la polvon kaj relevu vin sanktigitaj! (Ili stariĝas
genue.)</p></sp>

<sp><speaker>SCHWEIZER</speaker><p>Ordonu, hetmano! Kion ni devas fari?</p></sp>

<sp><speaker>Moor</speaker><p>Leviĝu, Schweizer, kaj ektuŝu tiujn ĉi sanktajn buklojn!
(Li kondukas lin al sia patro kaj donas al li unu buklon en la
manon.) Vi memoras ankoraŭ, kiel vi iam fendis la kapon al tiu
bohema rajdisto, en la momento, kiam li levis sian sabron super
min, kaj mi, malfacile spirante kaj lacigite de laboro, falis genue?
Tiam mi promesis al vi rekompencon reĝan; ĝis nun mi neniam
povis pagi tiun ŝuldon....</p></sp>

<sp><speaker>SCHWEIZER</speaker><p>Tion vi ĵuris al mi, estas vero, sed permesu al mi
eterne nomi vin mia ŝuldanto!</p></sp>

<sp><speaker>Moor</speaker><p>Ne, nun mi volas pagi! Schweizer, ankoraŭ neniu mortemulo
estis tiele honorita kiel vi nun! venĝu pro mia patro!

(Schweizer leviĝas.)

 

                   

  </p></sp>

<sp><speaker>SCHWEIZER</speaker><p>Granda hetmano! hodiaŭ la unuan fojon vi faris
min fiera! Ordonu, kie, kiel, kiam mi devas lin bati?</p></sp>

<sp><speaker>Moor</speaker><p>La minutoj estas sanktaj, vi devas rapidi, Elektu al vi
la plej indajn el la bando kaj konduku ilin rekte al la kastelo de la
nobelo! Eltrenu lin el la lito, se li dormas aŭ se li kuŝas en la
brakoj de la volupto; fortrenu lin de la festeno, se li estas ebria;
forŝiru lin de la krucifikso, se li preĝante kuŝas antaŭ ĝi genue! Sed
mi diras al vi, mi severe memorigas al vi, ne alportu lin al mi malvivan!
Kiu eĉ nur gratetos al li la haŭton aŭ difektos al li eĉ unu
haron, ties karnon mi disŝiros je pecoj kaj donos ĝin kiel manĝon
al malsataj vulturoj! Sendifektan mi devas lin havi, se vi alportos
lin sendifektan kaj vivan, vi ricevos milionon rekompence; kun
danĝero por mia vivo mi ŝtelos ĝin de reĝo, kaj vi estos libera kiel
la aero. Ĉu vi min komprenis? rapidu!</p></sp>

<sp><speaker>SCHWEIZER</speaker><p>Sufiĉe, hetmano; — jen mia mano; aŭ vi vidos
nin ambaŭ, aŭ neniun. Anĝeloj sufokistoj de Schweizer, iru kun
mi! (Li foriras kun taĉmento.)</p></sp>

<sp><speaker>Moor</speaker><p>Vi ĉiuj aliaj distriĝu en la arbaro, — mi restas.

     
 

     

AKTO KVINA

SCENO UNUA.

Oni vidas pordojn de multaj ĉambroj. Malluma nokto.

DANIELO, venas kun lanterno kaj kun vojaĝa pakaĵeto.</p></sp>

<sp><speaker>DANIELO</speaker><p>Adiaŭ, kara hejma domo! Multon da bona kaj feliĉa
mi ĝuis en vi, kiam la formortinta sinjoro ankoraŭ vivis. Mi
ploras super viaj ostoj, vi jam longe forputrinta... tion li deziras
de maljuna servanto.... La domo estis rifuĝejo de la orfoj kaj
haveno de la suferantoj, kaj tiu ĉi filo faris el ĝi neston de
mortigistoj.... Adiaŭ, bona planko! kiel ofte la maljuna Danielo vin
balaadis.... Adiaŭ, mia kara forno, kun peza koro la maljuna
Danielo disiĝas de vi.... Ĉio estis por vi tiel bone konata, — ĝi
doloros vin, maljuna Eliezero, sed Dio gardu min per sia boneco
kontraŭ trompo kaj ruzo de la malbonulo. Senhava mi ĉi tien
venis, senhava mi foriras, sed mia animo estas savita. (Li volas
foriri.)

 

 (Francisko en nokta robo rapide enkuras.)</p></sp>

<sp><speaker>DANIELO</speaker><p>Dio, savu min! mia sinjoro! (Li estingas la lanternon.)</p></sp>

<sp><speaker>Francisko</speaker><p>Perfidita! perfidita! Spiritoj eliris el la tomboj, la
regno de la mortintoj, elŝiriĝinte el la eterna dormo, kriegas
kontraŭ mi: mortiginto! mortiginto! Kiu tie sin movas?</p></sp>

<sp><speaker>Danielo</speaker><stage>kun timo</stage><p>Helpu min, sankta Dipatrino! Ĉu ĝi estas
vi, moŝto sinjoro, kiu tiel terure krias tra la ĉambroj, ke ĉiuj
dormantoj vekiĝas timigite?</p></sp>

<sp><speaker>FRANCISKO</speaker><p>Dormantoj? Kiu ordonas al vi dormi? For, ekbruligu
lumon! (Danielo foriras. venas alia servanto.) Neniu devas

 

    

     

dormi en tiu ĉi horo. Vi aŭdas? Ĉiuj devas maldormi, havi armilojn,
ĉiuj pafiloj ŝargitaj... Ĉu vi vidis, kiel ili tie iris mallaŭte sub
la arkaĵoj?</p></sp>

<sp><speaker>SERVANTO</speaker><p>Kiu, moŝto sinjoro?</p></sp>

<sp><speaker>Francisko</speaker><p>Kiu? Malsaĝulo! Kiu? Tiel malvarme, tiel senzorge
vi demandas, kiu? Ĝi min ja kaptis kiel ventego! Kiu,
azeno! kiu? Spiritoj kaj diabloj! Kioma horo post noktomezo nun
estas?</p></sp>

<sp><speaker>SERVANTO</speaker><p>La nokta gardisto ĵus ekkriis la duan horon.</p></sp>

<sp><speaker>FRANCISKO</speaker><p>Kio? Ĉu tiu ĉi nokto volas daŭri ĝis la tago de la
lasta juĝo. Ĉu vi aŭdis nenian tumulton en la proksimeco? nenian
bruon de galopantaj ĉevaloj? Kie estas Kar... la grafo, mi volas
diri?</p></sp>

<sp><speaker>SERVANTO</speaker><p>Mi ne scias, moŝto sinjoro.</p></sp>

<sp><speaker>FRANCISKO</speaker><p>Vi ĝin ne scias? Vi ankaŭ apartenas al la bando?
Mi lasos elŝiri al vi la koron el post la ripoj kun via malbenita
« mi ne scias »! Kuru, venigu la pastron!</p></sp>

<sp><speaker>SERVANTO</speaker><p>Moŝto sinjoro!</p></sp>

<sp><speaker>FRANCISKO</speaker><p>Vi murmuras? vi ŝanceliĝas? (La servanto rapide
foriras.) Kio?e ĉ almozistoj konspiras kontraŭ mi? Ĉielo kaj infero!
Ĉio konspiras kontraŭ mi?</p></sp>

<sp><speaker>DANIELO</speaker><stage>venas kun lumo</stage><p>Moŝto sinjoro...</p></sp>

<sp><speaker>FRANCISKO</speaker><p>Ne! mi ne tremas! Ĝi estis sole sonĝo. La mortintoj
ankoraŭ ne releviĝas. Kiu diras, ke mi tremis, kaj ke mi
estas pala? Estas ja al mi tiel facile, tiel bone.</p></sp>

<sp><speaker>Danielo</speaker><p>Vi estas morte pala, via voĉo estas tremanta kaj
balbuta.</p></sp>

<sp><speaker>FRANCISKO</speaker><p>Mi havas febron, Diru nur, kiam la pastro venos,
ke mi havas febron. Mi morgaŭ ellasos al mi sangon, diru al la
pastro. </p></sp>

<sp><speaker>DANIELO</speaker><p>Ĉu vi ordonos, ke mi gutigu por vi iom da eliksiro
de vivo sur sukeron?

 

 </p></sp>

<sp><speaker>FRANCISKO</speaker><p>Gutigu por mi sur sukeron! La pastro ne baldaŭ
venos. Mia voĉo estas tremanta kaj balbuta, donu eliksiron de vivo
sur sukero!</p></sp>

<sp><speaker>DANIELO</speaker><p>Donu do al mi la ŝlosilojn, mi iros malsupren preni
el la ŝranko.</p></sp>

<sp><speaker>FRANCISKO</speaker><p>Ne, ne, ne! Restu! aŭ mi iros kune kun vi. Vi
vidas, mi ne povas resti sola! mi ja povus, vi vidas... sveni... se
mi restos sola. Lasu, lasu! ĝi pasos, restu.</p></sp>

<sp><speaker>DANIELO</speaker><p>Ho, vi estas serioze malsana.</p></sp>

<sp><speaker>FRANCISKO</speaker><p>Jes, certe, certe! Tio ĉi estas la tuta afero. Kaj
malsano konfuzas la cerbon kaj naskas sovaĝajn kaj strangajn
sonĝojn. Sonĝoj nenion signifas, ne vere, Danielo? Sonĝoj venas
ja el la ventro, kaj sonĝoj nenion signifas.... Mi ĵus havis ridindan
sonĝon... (Li falas svene.) </p></sp>

<sp><speaker>DANIELO</speaker><p>Jesuo Kristo! kio ĝi estas? Georgo! Konrado! Bastiano!
Marteno! Donu ja almenaŭ signon de vivo! (Li skuas lin.)
Mario, Magdaleno kaj Jozefo! rekonsciiĝu do! Oni povos ankoraŭ
diri, ke mi lin mortigis! Dio kompatu min!</p></sp>

<sp><speaker>FRANCISKO</speaker><stage>konfuze</stage><p>For, for! kial vi min tiel skuas, vi abomeninda
skeleto? La mortintoj ankoraŭ ne releviĝas.</p></sp>

<sp><speaker>DANIELO</speaker><p>Ho eterna Dia boneco! Li perdis la prudenton.</p></sp>

<sp><speaker>FRANCISKO</speaker><stage>malforte leviĝas</stage><p>Kie mi estas? Vi, Danielo? Kion
mi diris? ne atentu ĉi tion! Mi mensogis, kion ajn mi diris. Venu,
helpu al mi min levi! Ĝi estas nur atako de senkonscieco... ĉar
mi... ĉar mi... ne sufiĉe dormis.</p></sp>

<sp><speaker>DANIELO</speaker><p>Se nur Johano venus! Mi serĉos helpon, mi sendos
venigi kuracistojn.</p></sp>

<sp><speaker>FRANCISKO</speaker><p>Restu! Sidiĝu apud mi sur la sofon! Tiele! vi estas
prudenta homo, bona homo. Mi devas rakonti al vi.</p></sp>

<sp><speaker>Danielo</speaker><p>Nun ne, alian fojon! Mi enlitigos vin, trankvileco
estos por vi pli bona.</p></sp>

<sp><speaker>FRANCISKO</speaker><p>Ne, mi vin petas, lasu min rakonti al vi kaj ridu

 
 

 


pri mi forte! Vidu, ŝajnis al mi, ke mi havis reĝan festenon, mia
koro estis gaja kaj mi kuŝis ebria sur la herbaĵo de la kastela
ĝardeno, kaj subite — ĝi estis en la horo de tagmezo — subite... sed
mi diras al vi, moku min forte!</p></sp>

<sp><speaker>Danielo</speaker><p>Subite?</p></sp>

<sp><speaker>Francisko</speaker><p>Subite fortega tondro trafis mian dormetantan
orelon; mi eksaltis tremante, kaj jen estis al mi, kvazaŭ mi vidas,
ke la tuta horizonto ekflamiĝis per ruĝa fajro kaj montoj kaj
arbaroj fandiĝis kiel vakso en forno, kaj brueganta ventego ekbalais
la maron, ĉielon kaj teron... kaj jen eksonis kvazaŭ el kupraj
trumpetoj: tero, redonu viajn mortintojn! maro redonu viajn
mortintojn! Kaj la nudaj kampoj ekkrevis kaj komencis elĵetadi
kraniojn kaj ripojn kaj makzelojn kaj krurojn, kiuj kuniĝis kaj formis
homajn korpojn kaj kiel vivanta ventego ekkuris sennombre kaj
senfine. Tiam mi ekrigardis supren kaj jen mi vidas, ke mi staras
ĉe la malsupro de la tondranta Sinajo, kaj super mi estas tumulto
kaj sub mi, kaj supre sur la pinto de la monto sur tri fumantaj
seĝoj sidas tri viroj, antaŭ kies rigardo kuris ĉiuj kreitaĵoj.</p></sp>

<sp><speaker>DANIELO</speaker><p>Tio ĉi estas ja viva bildo de la lasta juĝo.</p></sp>

<sp><speaker>FRANCISKO</speaker><p>Ne vere, ĝi estas freneza sensencaĵo? Tiam elpaŝis
iu kun vizaĝo kiel la stelplena nokto, li havis en sia mano feran
sigelringon, kiun li tenis inter la sunleviĝo kaj sunsubiro, kaj li
diris: eterna, sankta, justa, nefalsebla! Ekzistas nur unu vero,
ekzistas nur unu virto! Ve, ve, ve al la dubanta vermo! Tiam
elpaŝis dua, kiu havis en sia mano brilantan spegalon, kiun li
tenis inter la sunleviĝo kaj sunsubiro, kaj li diris: tiu ĉi spegulo
estas vero, hipokriteco kaj maskiteco ne teniĝos kontraŭ ĝi. Tiam
teruro atakis min kaj ĉiujn homojn, ĝar ni ekvidis vizaĝojn 
serpentajn kaj tigrajn kaj leopardajn, kiuj elrigardis el la terura
spegulo. Tiam elpaŝis tria, kiu havis en sia mano kupran pesilon, kiun
li tenis inter la sunleviĝo kaj sunsubiro, kaj li diris: alpaŝu ĉi
tien, vi idoj de Adamo, — mi pesas la pensojn en la pesiltaso de

 


Vakano kaj la farojn mi pesas per la pesilo de mia furiozeco</p></sp>

<sp><speaker>DANIELO</speaker><p>Dio kompatu min!</p></sp>

<sp><speaker>FRANCISKO</speaker><p>Palaj kiel neĝo ĉiuj staris, kun timego batis la
atendado en ĉies brusto. Tiam ekŝajnis al mi, kvazaŭ mi aŭdas, ke
mia nomo estas vokata la unua el la tondroj de la monto, kaj la
cerbaĵo de miaj ostoj frostiĝis en mi, kaj miaj dentoj laŭte
ekfrapis. Rapide la pesilo komencis sonori, la monto ektondris,
kaj la horoj ekmarŝis unu post alia preter la maldekstra pesiltasoj
kaj unu post alia ĵetis tien ian mortan pekon. </p></sp>

<sp><speaker>DANIELO</speaker><p>Ho, Dio vin pardonu!</p></sp>

<sp><speaker>FRANCISKO</speaker><p>Tion li ne faris! La pesiltaso kreskis ĝis la alteco
de monto, sed la dua taso, plena de sango de pardonigo, ĉiam
tenis ĝin ankoraŭ alte en la aero. Fine venis maljuna homo, forte
klinita de granda suferado, kun mano ĉirkaŭmordita de furioza
malsato; ĉies okuloj kun teruro deturniĝis de tiu homo; mi konis
la homon. Li detranĉis buklon de siaj arĝentkoloraj haroj, ĵetis
ĝin en la tason de la pekoj, kaj jen la taso malleviĝis, malleviĝis
subite profunde en la abismon, kaj la taso de pardonigo ekflugis
tre alten! Tiam mi ekaŭdis voĉon, sonantan el la fumo de la roko
indulgo, indulgo por ĉiu pekinto de la tero kaj de la abismo! vi
sola estas kondaminita! (Longa silento.) Nu, kial vi ne ridas?</p></sp>

<sp><speaker>DANIELO</speaker><p>Ĉu mi povas ridi, kiam la haŭto froste tremas?
Sonĝoj venas de Dio.</p></sp>

<sp><speaker>FRANCISKO</speaker><p>Ha fi! Ha fi! ne diru ĉi tion! Nomu min malsaĝulo,
superstiĉa, sensenca malsaĝulo! Faru ĉi tion, kara Danielo
mi vin petas, moku min el la tuta koro! </p></sp>

<sp><speaker>DANIELO</speaker><p>Sonĝoj venas de Dio. Mi preĝos por vi.</p></sp>

<sp><speaker>FRANCISKO</speaker><p>Vi mensogas, mi diras al vi! Iru tuj, kuru, saltu,
rigardu, kio estas kun la pastro, diru al li, ke li rapidu, ke li
rapidu! sed mi diras al vi, vi mensogas. </p></sp>

<sp><speaker>DANIELO</speaker><stage>forirante</stage><p>Dio estu favora al vi!</p></sp>

<sp><speaker>Francisko</speaker><p>Popolamasa saĝeco, popolamasa timo! Ne estas ja
ankoraŭ pruvite, ke la pasintaĵo ne pasis, aŭ ke ekzistas ia okulo
tie super la steloj. Hm, hm! Kiu enmurmuris al mi tion ĉi en la
orelon? Ĉu tie super la steloj estas iu venĝanto? Ne, ne! Jes, jes!
terure io siblas ĉirkaŭ mi: tie supre super la steloj ekzistas iu
venĝanto! Iri renkonte al tiu ĉi venĝanto super la steloj ankoraŭ en
tiu ĉi nokto! Ne, mi diras. Mizera kaŝangulo, kiun vi volas uzi,
por kaŝi vian malkuraĝecon.... Dezerte, senvive kaj surde estas tie
super la steloj! Se tamen tie estas io pli? Ne, ne, nenio estas! Mi
ordonas, kaj tie estas nenio! Se tamen estas? Ve al vi, se ĉio estis
kalkulita! se oni prezentos al vi la kalkulon ankoraŭ en tiu ĉi
nokto! Kial mi sentas tian froston en miaj ostoj? Morti! kial la
vorto min tiel tremigas? Doni kalkulan raporton al la venĝanto
tie supre super la steloj... kaj se li estas justa?.... Orfoj, vidvinoj,
prematoj kaj turmentatoj plore krias al li... kaj se li estas justa?
Kial ili suferis, kial vi triumfis super ili?

(Pastro Moser eniras.)

 </p></sp>

<sp><speaker>Moser</speaker><p>Vi lasis min voki, moŝto sinjoro? Mi miregas. La
unuan fojon en mia vivo! Ĉu vi intencas moki la religion, aŭ vi
komencas tremi antaŭ ĝi?

FRANCISKO — Moki aŭ tremi, depende de tio, kiel vi al mi respondos.
Aŭskultu, Moser, mi volas montri al vi, ke vi estas malsaĝulo,
aŭ vi rigardas la mondon kiel malsaĝulon, kaj vi respondu
al mi. Vi aŭdas? Sub minaco de morto respondu al mi.</p></sp>

<sp><speaker>Moser</speaker><p>Vi vokas pli altan sinjoron al via juĝo, — tiu pli alta
iam respondos al vi.</p></sp>

<sp><speaker>FRANCISKO</speaker><p>Nun mi volas tion ĉi scii, nun en tiu ĉi minuto,
por ke mi ne faru la hontindan malsaĝaĵon kaj en la premo de
mizero mi ne klinu min antaŭ la idolo de la popolamaso. Ofte mi
kun granda mokado ĉe burgunda vino kriadis al vi: ne ekzistas
Dio! Nun mi parolas kun vi serioze, mi diras al vi: nenia Dio

  


ekzistas! Vi refutos al mi per ĉiaj bataliloj, kiujn vi posedas, sed
mi ilin forblovos per unu bloveto de mia buŝo.</p></sp>

<sp><speaker>Moser</speaker><p>Se vi nur povus tiel same facile forblovi la tondron,
kiu kun milionfunta pezo falos sur vian fieran animon! Tiu
ĉionscianta Dio, kiun vi, malsaĝulo kaj malbonulo, volas neniigi
interne de lia kreitaĵo, ne bezonas pravigi sin per buŝo de polvo.
Li estas tiel same granda en viaj tiranaĵoj, kiel en ia rideto de la
venkanta virto.</p></sp>

<sp><speaker>FRANCISKO</speaker><p>Treege bone, mia ekleziulo! Tiel vi plaĉas
al mi.</p></sp>

<sp><speaker>Moser</speaker><p>Mi staras ĉi tie en la afero de pli granda sinjoro kaj
mi parolas kun iu, kiu estas vermo simile al mi, kaj al kiu mi ne
volas plaĉi. Estas vero, ke mi devus esti miraklisto, se mi povus
alkonduki vian obstinegan malbonecon al konfeso de humileco;
sed se via konvinko estas tiel fortika, kial do vi lasis min voki?
Diru do al mi, kial vi lasis min voki en la mezo de la nokto?</p></sp>

<sp><speaker>FRANCISKO</speaker><p>Ĉar mi enuas kaj la ŝako min nun ne kontentigis.
Mi volas fari al mi amuzon kaj disputi kun eklezia fripono. Per la
senenhava timigado vi mian kuraĝon ne venkos. Mi scias tre bone,
ke eternecon esperas tiu, al kiu ĉi tie estis ne tre gaje; sed li estos
malbele trompita. Mi ofte legis, ke nia esenco estas sole ludo de
la sango, kaj kun la lasta guto de sango forfluas ankaŭ la spirito
kaj la penso. La spirito partoprenas en ĉiuj malfortaĵoj de la korpo,
kiel do ĝi povus ne forperei ĉe la detruiĝo de la korpo? ne
forvaporiĝi ĉe ĝia putriĝo? Se unu guto da akvo trafos en vian cerbon,
via vivo tuj faros halton, kiu prezentos la limon de neestado, kaj
la daŭro de tiu stato estas la morto. Sentado estas svingiĝado de
kelkaj kordoj, kaj la rompita fortepiano plu ne sonas. Se mi lasus
fordetrui miajn sep kastelojn, se mi rompus ĉi tiun Veneron, tiam
la simetrio kaj beleco ĉesus ekzisti. Vidu, tio ĉi esta via senmorta
animo!</p></sp>

<sp><speaker>Moser</speaker><p>Tio ĉi estas la filozofio de via malespero. Sed via

 

   
propra koro, kiu ĉe tiu ĉi argumentado kun timega tremado frapas
viajn ripojn, kulpigas vin pri mensogado. Tiun ĉi araneaĵon da
sistemoj disŝiras la sola vorto: vi devas morti! Mi elvokas vin, kaj
tio ĉi estos la provo: se ankaŭ en la horo de la morto vi staros
fortike, se viaj principoj ankaŭ tiam vin ne forlasos, tiam vi gajnos;
se en la horo de la morto atakos vin eĉ la plej malgranda tremo,
tiam ve al vi! vi trompiĝis.</p></sp>

<sp><speaker>FRANCISKO konfuzite</speaker><p>Se en la horo de la morto min atakos
tremo?</p></sp>

<sp><speaker>Moser</speaker><p>Mi vidis jam multe da tiaj mizeruloj, kiuj ĝis tiu
momento kiel forteguloj staris kontraŭ la vero; sed en la momento
de la morto mem forflugas la iluzio. Mi staros ĉe via lito, kiam vi
estos mortanta — mi tiel forte dezirus vidi, kiel tirano finas la
vivon — mi tiam staros apude kaj mi fikse rigardos al vi en la
okulojn, kiam la kuracisto ekkaptos vian malvarman kaj malsekan
manon kaj apenaŭ trovos la formortantan pulson kaj ekrigardos
kaj kun la terura ekmovo de la ŝultro diros al vi: homa helpo
estas vana! Gardu vin tiam, ho gardu vin, ke vi tiam ne havu la
mienon de Rikardo aŭ Nerono!</p></sp>

<sp><speaker>FRANCISKO</speaker><p>Ne, ne!</p></sp>

<sp><speaker>Moser</speaker><p>Eĉ tiu ĉi « ne » fariĝos tiam plorkrianta « jes ».
Interna tribunalo, kiun vi neniam povos subaĉeti per skeptika
saĝumado, tiam vekiĝos kaj faros juĝon kontraŭ vi. Sed ĝi estos
vekiĝo, simila al la vekiĝo de homo vive enterigita en la ventro de
la tombejo; ĝi estos terura sento, simila al la sento de
memmortiganto, kiam li faris jam la mortigan baton kaj pentas; ĝi estos
fulmo, kiu per unu fojo flame eklumigos la noktomezon de via
vivo; ĝi estos nur unu ekrigardo; kaj se vi tiam ankoraŭ staros
fortike, tiam mi diros, ke vi gajnis!</p></sp>

<sp><speaker>FRANCISKO</speaker><stage>maltrankvile paŝante tra la ĉambro tien kaj reen</stage><p>Pastraĉa babilado, pastraĉa babilado!</p></sp>

<sp><speaker>Moser</speaker><p>Tiam la unuan fojon la glavoj de eterneco tratranĉos
  
 

 


vian animon, kaj tiam la unuan fojon tro malfrue. La penso « Dio »
vekas teruran najbaron, kies nomo estas « juĝanto ». Vidu, Moor,
la vivon de miloj vi havas sur la pinto de via fingro, kaj el milo vi
naŭcent-naŭdek-naŭ ĵetis en mizeron. Por esti Nerono, al vi mankas
nur la Roma regno, kaj nur Peruo mankas al vi, por esti Pizarro.
Nu, ĉu vi pensas, ke Dio permesos, ke unu sola homo en lia
mondo regu kiel furiozulo kaj renversu ĉion la supron malsupren?
Ĉu vi opinias, ke tiuj naŭcent-naŭdek-naŭ ekzistas nur, por ke vi ilin
ruinigu, nur por ke ili estu la pupoj de via satana ludo? Ho, ne
pensu ĉi tion! Ĉiun minuton, kiun vi al ili mortigis, ĉiun ĝojon,
kiun vi al ili venenis, ĉiun perfektecon, kiun vi al ili baris, li iam
ekpostulos de vi, kaj se vi tiam povos respondi, Moor, tiam mi
diros, ke vi gajnis.</p></sp>

<sp><speaker>Francisko</speaker><p>Nenion plu, eĉ ne unu vorton plu. Ĉu vi deziras,
ke mi estu servanto de viaj hipoĥondriaj kapricoj?</p></sp>

<sp><speaker>Moser</speaker><p>Vidu, la sorto de la homoj troviĝas en terure bela
egalpezo. Se la pesiltaso malleviĝas en tiu ĉi vivo, ĝi alte leviĝos
en tiu vivo; se ĝi leviĝas en ĉi tiu, ĝi en tiu falos ĝis la tero. Sed
kio ĉi tie estis kelktempa suferado, tie fariĝos eterna triumfo; kio
ĉi tie estis pasonta triumfo, fariĝos tie eterna, senfina malespero.</p></sp>

<sp><speaker>FRANCISKO</speaker><stage>sovaĝe alpaŝante al li</stage><p>La tondro vin mutigu, vi
spirito de mensogo! Mi elŝiros al vi el la buŝo vian malbenitan
langon!</p></sp>

<sp><speaker>Moser</speaker><p>Ĉu vi tiel frue sentas jam la pezon de la vero? Mi ja
esprimis al vi ankoraŭ neniajn pruvojn. Lasu min alpaŝi al la
pruvoj...</p></sp>

<sp><speaker>FRANCISKO</speaker><p>Silentu, iru en la inferon kun viaj pruvoj! La
animo neniiĝas, mi diras al vi, kaj vi ne respondu al mi kontraŭ
tio!</p></sp>

<sp><speaker>Moser</speaker><p>Tiel plorpepas la spiritoj de la abismo, sed la sidanto
en la ĉielo balancas la kapon. Ĉu vi pensas, ke de la brako de la
redonanto vi savos vin en la dezerta regno de la nenieco? Se vi

  

 

        
flugus en la ĉielon, li tie estos! se vi irus en la inferon, li tie
denove estos! kaj se vi dirus al la nokto: kaŝu min! kaj al
la mallumo: ŝirmu min! tiam la mallumo devos lumi ĉirkaŭ vi,
kaj ĉirkaŭ la kondamnito la noktomezo tagiĝos, — via senmorta
spirito tamen protestos kontraŭ tiu vorto kaj venkos la blindan
penson. </p></sp>

<sp><speaker>FRANCISKO</speaker><p>Sed mi ne volas esti senmorta. Li estu, kion li
volas, — mi ne malhelpos; sed mi lin devigos, ke li min neniigu,
mi incitos lin ĝis furiozeco, ke li neniigu min en la furiozeco. Diru
al mi, kio estas la plej granda peko, kiu lin plej furioze kolerigas?</p></sp>

<sp><speaker>Moser</speaker><p>Mi konas nur du tiajn pekojn; sed ne homoj ilin faras,
kaj ankaŭ ne homoj por ili punas.</p></sp>

<sp><speaker>FRANCISKO</speaker><p>Kiaj estas tiuj du pekoj?</p></sp>

<sp><speaker>Moser</speaker><stage>kun akcento</stage><p>Patromortigo eslas la nomo de unu,
fratomortigo estas la nomo de la dua. Kial vi subite tiel paliĝis?</p></sp>

<sp><speaker>Francisko</speaker><p>Kio, maljunulo? ĉu vi havas interligon kun la
ĉielo aŭ kun la infero? Kiu tion ĉi diris al vi?</p></sp>

<sp><speaker>Moser</speaker><p>Ve al tiu, kiu ilin ambaŭ havas sur la koro! Pli bone
estus al li, se li neniam estus naskita! Sed estu trankvila! Vi ja
havas plu nek patron, nek fraton!</p></sp>

<sp><speaker>FRANCISKO</speaker><p>Ha! ĉu vi scias nenian alian pekon pli altan?
Pripensu bone ankoraŭ. Morto, ĉielo, eterneco, kondamno portiĝas
en la sonoj de via buŝo, — ĉu vi scias nenian super la diritaj
pekoj?</p></sp>

<sp><speaker>Moser</speaker><p>Nenian super ili,</p></sp>

<sp><speaker>FRANCISKO</speaker><stage>falas sur seĝon</stage><p>Pereo, pereo!</p></sp>

<sp><speaker>Moser</speaker><p>Ĝoju, ĝoju do! rigardu do vin kiel feliĉan! Ĉe ĉiuj
viaj krimoj vi estas ankoraŭ sanktulo en komparo kun la
patromortiginto. La malbeno, kiu falas sur vin, en komparo kun la
malbeno, kiu atendas tiun, estas kanto de amo, la redono....</p></sp>

<sp><speaker>FRANCISKO</speaker><stage>kun eksalto</stage><p>Iru en la profundon de la tero, vi

 

 
strigo! kiu ordonis al vi veni ĉi tien? Iru, mi diras, aŭ mi trapikos
vin trae!</p></sp>

<sp><speaker>Moser</speaker><p>Ĉu la pastraĉa babilaĵo povas kolerigi tian filozofon?
forblovu do ĝin per la bloveto de via buŝo! (Li foriras.)

FRANCISKO, ĵetadas sin sur sia seĝo tien kaj reen en terura moviĝado.

  (Servanto rapide eniras.)</p></sp>

<sp><speaker>SERVANTO</speaker><p>Amalio forkuris, la grafo subite malaperis.

 (Danielo eniras timigita.)
 </p></sp>

<sp><speaker>DANIELO</speaker><p>Moŝto sinjoro, taĉmento da flamaj rajdantoj galopas
malsupren de la altaĵo, ili krias: frakasu, frakasu! la tuta vilaĝo
estas alarmita.</p></sp>

<sp><speaker>FRANCISKO</speaker><p>Iru, ordonu, ke oni sonorigu ĉiujn sonorilojn
ĉiuj iru en la preĝejon... ĉiuj falu genue... preĝi por mi... ĉiuj
malliberuloj estu liberigitaj, al la malriĉuloj mi redonos ĉion
duoble kaj trioble, mi... iru do... voku do la konfesprenanton, ke
li forbenu al mi miajn pekojn.... Ĉu vi ankoraŭ ne foriris? (La
tumulto fariĝas pli aŭdebla.)</p></sp>

<sp><speaker>Danielo</speaker><p>Dio pardonu al mi mian pezan pekon! Kiel tion ĉi
interkonsentigi? la preĝoj ja ĉiam havis por vi nenian valoron, la
prediklibon kaj biblion vi ja ofte ĵetadis al mi sur la kapon, kiam
vi trovadis min preĝantan...</p></sp>

<sp><speaker>Francisko</speaker><p>Nenion plu pri tio... Morti! vi vidas? Morti!
Fariĝas tro malfrue. (Oni aŭdas furiozan kriadon de Schweizer.)</p></sp>

<sp><speaker>DANIELO</speaker><p>Mi ĉiam tion ĉi diradis al vi... vi tiel malestimas la
preĝon, sed memoru, memoru! kiam la mizero al iu venas, kiam
la akvo venos al la gorĝo, vi fordonos ĉiujn trezorojn de la mondo
por unu kristana ĝemeto.... Vi vidas? vi idas? vi insultadis min! Jen vi
havas! Vi ridas?</p></sp>

<sp><speaker>FRANCISKO</speaker><stage>ĉirkaŭprenas lin forte</stage><p>Pardonu min, kara, ora,
amata Danielo, pardonu min! Mi vin vestos de la piedoj... preĝu

 

 

 

do... mi vestos vin kiel por edziĝo... mi... nu preĝu do, mi vin
petegas... mi vin petegas genue.... Per la diablo! preĝu do!
(Tumulto en la stratoj. Kriado, bruado.)</p></sp>

<sp><speaker>SCHWEIZER</speaker><stage>en la strato</stage><p>Atakegu! mortigu! rompu la murojn!
Mi vidas lumon, tie li kredeble estas.</p></sp>

<sp><speaker>FRANCISKO</speaker><stage>genue</stage><p>Aŭskultu mian preĝon, Dio en la ĉielo! Ĝi
estas la unua fojo... kaj plu certe neniam estos.... Aŭdu min, Dio
en la ĉielo!</p></sp>

<sp><speaker>Danielo</speaker><p>Mia Dio! Kion vi faras! Tia preĝado estas ja tute
malpia!

(Amasiĝo de homoj.)</p></sp>

<sp><speaker>Amaso</speaker><p>Ŝtelistoj! Mortigistoj! Kiu bruas tiel terure en tiu ĉi
noktomeza horo?</p></sp>

<sp><speaker>SCHWEIZER</speaker><stage>ĉiam en la strato</stage><p>Rebatu ilin, kamarado! Ĝi estas
la diablo, kaj li volas preni vian sinjoron. Kie estas Schwarz kun
sia taĉmento? Posteniĝu ĉirkaŭ la kastelo. Grimm! Atakegu la
baran muron!</p></sp>

<sp><speaker>GRIMM</speaker><p>Almetu fajron! Aŭ ni supren, aŭ li malsupren! Mi
ĵetos fajron en liajn salonojn.</p></sp>

<sp><speaker>FRANCISKO</speaker><stage>preĝas</stage><p>Mi ne estis simpla mortigisto, Dio Sinjoro...
mi neniam okupis min pri bagateloj, Dio Sinjoro...</p></sp>

<sp><speaker>Danielo</speaker><p>Dio nin: kompatu! Eĉ liaj preĝoj fariĝas pekoj.
(Enflugas ŝtonoj kaj brulaĵoj. La fenestraj vitroj elsaltas. La kastelo
brulas.)</p></sp>

<sp><speaker>Francisko</speaker><p>Mi ne povas preĝi... ĉi tie, ĉi tie! (Frapante sian
bruston kaj frunton.) Ĉio tiel dezerta, tiel sekiĝinta! (Li leviĝas.)
Ne, mi eĉ ne volas preĝi! tiun ĉi venkon la ĉielo ne havu, tiun ĉi
mokon la infero ne faru al mi....</p></sp>

<sp><speaker>DANIELO</speaker><p>Jesuo, Mario! Helpu... savu... la tuta kastelo estas
en flamoj!</p></sp>

<sp><speaker>FRANCISKO</speaker><p>Jen prenu tiun ĉi spadon, rapide! Enpuŝu ĝin al
mi de malantaŭe en la ventron, por ke ne venu tiuj buboj kaj ne

 

 
faru el mi objekton de sia mokado. (La brulo plifortiĝas.)</p></sp>

<sp><speaker>Danielo</speaker><p>Dio min gardu! Neniun mi volus tro frue ekspedi en
la ĉielon, tiom pli en... (Li forkuras.)</p></sp>

<sp><speaker>FRANCISKO</speaker><stage>rigide rigardante post li, post kelka paŭzo</stage><p>En la
inferon, vi volis diri.... Efektive! mi antaŭsentas ion tiuspecan...
(Freneze.) Ĉu tio ĉi estas ĝiaj helaj triloj? ĉu vian sibladon mi
aŭdas, vi aspidoj de la abismo? ili penetras supren, ili sieĝas la
pordon... kial mi tiel timas tiun ĉi trapikantan pinton?... La pordo
krakas... falas... nenia saviĝo... Ha! Tiam vi min kompatu! (Li
deŝiras la oran ŝnuron de sia ĉapelo kaj sufokas sin.)

(Schweizer kun siaj homoj.)</p></sp>

<sp><speaker>SCHWEIZER</speaker><p>Infera kanajlo, kie vi estas? ĉu vi vidis, kiel ili
forkuris? ĉu li havas tiel malmulte da amikoj? Kien la abomeninda
besto forrampis?</p></sp>

<sp><speaker>GRIMM</speaker><stage>puŝetiĝas sur la kadavron</stage><p>Halt'!, kio kuŝas ĉi tie sur la
vojo? Donu lumon.... </p></sp>

<sp><speaker>SCHWARZ</speaker><p>Li aranĝis antaŭvenon. Enmetu viajn glavojn, ĉi tie
li kuŝas kiel kadavriĝinta kato.</p></sp>

<sp><speaker>SCHWEIZER</speaker><p>Malviva! kio? malviva? malviva sen mi? Mensogo,
mi diras al vi! Rigardu, kiel lerte li stariĝos piede! (Li skuas lin.)
He vi! estas okazo, por mortigi patron.</p></sp>

<sp><speaker>Grimm</speaker><p>Ne lacigu vin vane. Li estas malviva kiel sufokita
muso.</p></sp>

<sp><speaker>SCHWEIZER</speaker><stage>foriras de la kadavro</stage><p>Jes! li ne ekĝojis. Li
kadavriĝis kiel rato. Iru returne kaj diru al mia hetmano, ke la
kanajlo plu ne vivas, — min li jam plu ne vidos. (Pafas al si en la
frunton.)

  



SCENO DUA.

Loko de la lasta sceno de la kvara akto.

LA MALJUNA MOOR sidas sur ŝtono. RABISTO MOOR kontraŭe.
RABISTOJ iras tien kaj reen en la arbaro.</p></sp>

<sp><speaker>Rabisto Moor</speaker><p>Li ne venas ankoraŭ! (Ekfrapas per la ponardo
ŝtonon tiel forte, ke fajreroj elsaltas.)</p></sp>

<sp><speaker>MALJUNA Moor</speaker><p>Pardono estu lia puno, — mia venĝo estu
duobligita amo.</p></sp>

<sp><speaker>Rabisto Moor</speaker><p>Ne, mi ĵuras per mia kolerega animo! Tio ne
estos. Mi tion ĉi ne volas. La grandan abomenindan krimon li
trenu kun si en la eternecon! Alie por kia celo mi lin mortigus?</p></sp>

<sp><speaker>MALJUNA Moor</speaker><stage>kun larmoj</stage><p>Ho mia infano!</p></sp>

<sp><speaker>Rabisto Moor</speaker><p>Kio? vi ploras pri li? ĉe tiu ĉi turo?

MALJUNA Moor. Kompaton! ho kompaton! (Forte interplektigas la
manojn.) Nun, en la nuna minuto oni juĝas mian infanon!</p></sp>

<sp><speaker>Rabisto Moor</speaker><stage>ektimigite</stage><p>Kiun infanon?</p></sp>

<sp><speaker>MALJUNA Moor</speaker><p>Ha, kia demando ĝi estas?</p></sp>

<sp><speaker>Rabisto Moor</speaker><p>Nenio! nenio!</p></sp>

<sp><speaker>MALJUNA Moor</speaker><p>Ĉu vi venis por moki mian mizeron?</p></sp>

<sp><speaker>Rabisto Moor</speaker><p>Malkaŝema konscienco! Ne atentu mian
parolon!</p></sp>

<sp><speaker>MALJUNA Moor</speaker><p>Jes, mi filon turmentis, kaj filo devis min
ankaŭ turmenti, ĉi tio estas la fingro de Dio. Ho mia Karolo! mia
Karolo! Se vi portiĝas ĉirkaŭ mi en vesto de paco, pardonu min!
ho pardonu min!</p></sp>

<sp><speaker>Rabisto Moor</speaker><stage>rapide</stage><p>Li vin pardonas. (Konsternite.) Se li
estas inda, por esti nomata via filo, li devas vin pardoni.</p></sp>

<sp><speaker>MALJUNA Moor</speaker><p>Ha! li estis tro grandvalora por mi.... Sed mi
iros al li renkonte kun miaj larmoj, miaj sendormaj noktoj, miaj

 

     



turmentaj sonĝoj, mi ĉirkaŭprenos liajn genuojn, mi krios, mi
laŭte krios: mi pekis kontraŭ la ĉielo kaj kontraŭ vi, mi ne estas
inda, ke vi nomu min patro.</p></sp>

<sp><speaker>Rabisto Moor</speaker><stage>tre tuŝita</stage><p>Li estis por vi kara, tiu via dua filo?</p></sp>

<sp><speaker>MALJUNA Moor</speaker><p>Vi tion ĉi scias, ho ĉielo! Kial mi lasis min
malsaĝigi per la intrigoj de malbona filo? Mi estis la plej enviinda
patro inter ĉiuj patroj inter la homoj. Bele floris ĉirkaŭ mi miaj
infanoj, plene de espero. Sed... ho malfeliĉa horo! la malbona
spirito eniris en la koron de mia dua filo; mi kredis al la serpento,
— perditaj estas ambaŭ miaj filoj! (Kovras al si la vizaĝon.)</p></sp>

<sp><speaker>Rabisto Moor</speaker><stage>foriras de li malproksimen</stage><p>Perditaj por eterne!

Maljuna Moor — Ho, mi profunde ĝin sentas, kion Amalio al mi
diris, la spirito de venĝo parolis el ŝia buŝo. Vane vi etendos viajn
mortantajn manojn, por voki filon, vane vi esperos ĉirkaŭpreni la
varman manon de via Karolo, kiu neniam staros ĉe via lito...

Rabito Moor etendas al li la manon kun deturnita vizaĝo.

MALJUNA Moor — Ho, se vi estus la mano de mia Karolo! Sed li
kuŝas malproksime en la malvasta domo, li dormas jam per la fera
dormo, li neniam aŭdos la voĉon de mia plendo. Ho ve al mi!
Morti en la brakoj de fremdulo... nenian filon plu... nenian filon
plu, kiu povus fermi al mi la okulojn</p></sp>

<sp><speaker>Rabito Moor en granda ekscito</speaker><p>Nun ĝi devas fariĝi..
nun... (Al la rabistoj.) Forlasu min!... Kaj tamen — ĉu mi povas
redoni al li lian filon? Mi ne povas ja plu redoni al li lian filon! Ne!
mi tion ĉi ne faros.</p></sp>

<sp><speaker>Maljuna Moor</speaker><p>Kio, amiko? Kion vi tie murmuris?</p></sp>

<sp><speaker>Rabisto Moor</speaker><p>Via filo... jes, maljunulo... via filo... estas
perdita por eterne.</p></sp>

<sp><speaker>Maljuna Moor</speaker><p>Por eterne?</p></sp>

<sp><speaker>Rabisto Moor</speaker><stage>en plej granda suferado rigardante al la ĉielo</stage><p>Ho,
nur tiun ĉi fojon! ne lasu mian animon malfortiĝi... nur tiun ĉi
fojon lasu min teni min fortike!

 

 

 

 </p></sp>

<sp><speaker>MALJUNA Moor</speaker><p>Por eterne, vi diras? </p></sp>

<sp><speaker>Rabisto Moor</speaker><p>Ne demandu plu! Por eterne, mi diris. </p></sp>

<sp><speaker>MALJUNA Moor</speaker><p>Fremdulo! fremdulo! kial vi elprenis min el la
turo?</p></sp>

<sp><speaker>Rabisto Moor</speaker><p>Sed.... Se mi nun elkaptus de li benon? se mi
elkaptus kiel ŝtelisto kaj forkurus kun la dia akiro? Beno de patro,
oni diras, neniam pereas. </p></sp>

<sp><speaker>Maljuna Moor</speaker><p>Ankaŭ mia Francisko estas perdita? </p></sp>

<sp><speaker>Rabisto Moor</speaker><stage>ĵetas sin teren antaŭ li</stage><p>Mi disrompis la
riglilojn de via turo, — donu al mi vian benon! </p></sp>

<sp><speaker>Maljuna Moor</speaker><stage>kun doloro</stage><p>Kaj vi devis ekstermi la filon, vi
savanto de la patro! Rigardu, Dio neniam laciĝas en la kompateco,
kaj ni, mizeraj vermoj, iras dormi kun nia kolero. (Li metas
sian manon sur la kapon de la rabisto.) Estu tiom feliĉa, kiom vi
estos kompatema! </p></sp>

<sp><speaker>Rabisto Moor</speaker><stage>leviĝante kvietanime</stage><p>Ho, kie estas mia fortikeco?
Miaj tendenoj malstreĉiĝas, la ponardo falas el miaj manoj.</p></sp>

<sp><speaker>MALJUNA Moor</speaker><p>Kiel belega ĝi estas, kiam fratoj vivas en
konsento inter si, kiel la roso, kiu falas de Hermono sur la montojn
de Ciono. Penu meriti tiun ĉi dolĉegan senton, tiam la anĝeloj de
la ĉielo serĉos ĝojon en la lumo de via majesteco. Via saĝo estu la
saĝo de grizaj haroj, sed via koro — via koro estu la koro de
infaneco.</p></sp>

<sp><speaker>Rabisto Moor</speaker><p>Ho donu al mi antaŭguston de tiu feliĉo — kisu
min, dia maljunulo! </p></sp>

<sp><speaker>MALJUNA Moor</speaker><stage>kisas lin</stage><p>Pensu, ke ĝi estas kiso de patro,
kaj mi pensos, ke mi kisas mian filon. Ĉu vi scias plori?</p></sp>

<sp><speaker>Rabisto Moor</speaker><p>Mi imagis al mi, ke ĝi estas kiso de patro!
Ve al mi, se ili nun lin alkondukus!

(La taĉmentanoj de Schweizer venas en muta malĝoja procesio
kun klinitaj kapoj kaj deturnitaj vizaĝoj.)</p></sp>

<sp><speaker>Rabisto Moor</speaker><p>Ho ĉielo! (Li timigite paŝas malantaŭen, penante
sin kaŝi. Ili pasas preter li. Li rigardas flanken. Profunda silento. Ili
haltas.)</p></sp>

<sp><speaker>GRIMM</speaker><stage>kun malgaja tono</stage><p>Mia hetmano! (Rabisto Moor ne
respondas kaj retiriĝas.) </p></sp>

<sp><speaker>Schwarz</speaker><p>Kara hetmano! (Rabisto Moor retiriĝas pluen.)</p></sp>

<sp><speaker>GRIMM</speaker><p>Ni estas senkulpaj, mia hetmano!</p></sp>

<sp><speaker>Rabisto Moor</speaker><stage>ne rigardante ilin</stage><p>Kiu vi estas?</p></sp>

<sp><speaker>Grimm</speaker><p>Vi ne rigardas nin? Ĝi estas ni, viaj fidelaj.</p></sp>

<sp><speaker>Rabisto Moor</speaker><p>Ve al vi, se vi estis fidelaj al mi!</p></sp>

<sp><speaker>Grimm</speaker><p>Li alportas al vi la lastan adiaŭon de via sklavo
Schweizer, — li jam neniam revenos, via sklavo Schweizer.</p></sp>

<sp><speaker>Rabisto Moor</speaker><stage>kun eksalto</stage><p>Sekve vi lin ne trovis?</p></sp>

<sp><speaker>Schwarz</speaker><p>Ni lin trovis malvivan.</p></sp>

<sp><speaker>RABISTO Moor</speaker><stage>ĝoje eksaltante</stage><p>Dankon al vi, reganto de ĉiuj
aferoj! Ĉirkaŭprenu min, miaj infanoj! Kompato estu de nun nia
devizo. Sekve ankaŭ tio ĉi pasis, — ĉio pasis.

(Novaj rabistoj. Amalio.)</p></sp>

<sp><speaker>Rabistoj</speaker><p>Ho he! ho he! kaptaĵo, belega kaptaĵo!</p></sp>

<sp><speaker>AMALIO</speaker><stage>kun disflugantaj haroj</stage><p>La mortintoj, ili diras, releviĝis
sub la efiko de lia voĉo... mia onklo viva, en tiu ĉi arbaro... Kie li
estas? Karolo! Onklo! Ha! (Ĵetas sin al la maljunulo.)</p></sp>

<sp><speaker>MALJUNA Moor</speaker><p>Amalio! Mia filino! Amalio! (Premas ŝin en siaj
brakoj.)</p></sp>

<sp><speaker>Rabisto Moor</speaker><stage>resaltante</stage><p>Kiu metas tiun ĉi bildon antaŭ
miajn okulojn?

 



Amalio, forsaltas de la maljunulo, alsaltas al la rabisto kaj ravite
ĉirkaŭprenas lin. — Mi lin havas, ho steloj! Mi lin havas!

Rabisto Moor, elŝirante sin, al la rabistoj, — Ni tuj marŝu for! La
satano min elperfidis!</p></sp>

<sp><speaker>AMALIO</speaker><p>Fianĉo, fianĉo, vi deliras! Ha! De ravo! Kial mi estas
tiel sensenta, meze en la kapturna feliĉego mi estas tiel malvarma?

  

     </p></sp>

<sp><speaker>Maljuna Moor</speaker><stage>suprensaltante de la seĝo</stage><p>Fianĉo? Filino!
Filino! Fianĉo?</p></sp>

<sp><speaker>AMALIO</speaker><p>Eterne lia! eterne, eterne, eterne mia! Ho vi potencoj
de la ĉielo! Deprenu de mi tiun ĉi ŝarĝegon de mortiga feliĉego,
ke mi ne pereu sub ĝia premo!</p></sp>

<sp><speaker>Rabisto Moor</speaker><p>Forŝiru ŝin de mia kolo! Mortigu ŝin! mortigu
lin! min! ĉion! La tuta mondo pereu! (Li volas forkuri.)</p></sp>

<sp><speaker>AMALIO</speaker><p>Kien? kio? Amo.... eterneco..., feliĉego, senfineco! kaj
vi forkuras?</p></sp>

<sp><speaker>Rabisto Moor</speaker><p>For, for! Plej malfeliĉa el ĉiuj fianĉinoj!
Rigardu mem, demandu mem, aŭskultu! Plej malfeliĉa el ĉiuj
patroj! Lasu min forkuri de ĉi tie por ĉiam!</p></sp>

<sp><speaker>AMALIO</speaker><p>Tenu min! pro la sankta Dio, tenu min! Fariĝas tia
malluma nokto antaŭ miaj okuloj... Li forkuras!</p></sp>

<sp><speaker>Rabisto Moor</speaker><p>Tro malfrue! Vane! Via malbeno, patro... Pri
nenio plu min demandu! mi estas... mi... via malbeno... via
supozita malbeno!... Kiu min allogis ĉi tien? (Li ekpaŝas kun
eltirita spado kontraŭ la rabistojn.) Kiu el vi min allogis ĉi tien, vi
kreitaĵoj de la infero? Pereu do, Amalio! Mortu, patro! Mortu per
mi la trian fojon! Ĉi tiuj viaj savintoj estas rabistoj kaj mortigistoj!
Via Karolo estas ilia hetmano! (La maljuna Moor falas malviva.)
Amalio staras muta kaj rigida kiel statuo. La tuta bando profunde silentas.</p></sp>

<sp><speaker>Rabisto Moor</speaker><stage>alkurante al kverko</stage><p>La animoj de tiuj, kiujn
mi sufokis meze en ilia ebrieco de amo, de tiuj, kiujn mi frakasis
en la sankta dormo, de tiuj, kiujn... ha, ha, ha! Ĉu vi aŭdas, kiel la
pulvoturo krakas super la litoj de akuŝantinoj? ĉu vi vidas, kiel la
flamoj atakas la lulilojn de suĉinfanoj! Ĝi estas edziĝofestaj torĉoj,
ĝi estas edziĝofesta muziko... Ho, li ne forgesas, li scias interligi...
tial for de mi, feliĉego de amo! tial la amo fariĝas por mi
turmentego! Tio ĉi estas redono!</p></sp>

<sp><speaker>AMALIO</speaker><p>Ĝi estas vero! Reganto en la ĉielo, ĝi estas vero! Kion
mi faris, mi senkulpa ŝafido? Ĉi tiun mi amis!

 

 

 </p></sp>

<sp><speaker>Rabisto Moor</speaker><p>Ĝi estas pli, ol kiom homo povas elteni. Mi
aŭdis ja, kiel la morto fajfis kontraŭ mi el pli ol mil tuboj, kaj
tamen mi ne cedis eĉ unu paŝon, — ĉu nun nur mi lernos
tremi kiel virino? tremi antaŭ virino? Ne, virino ne ŝanĉelos mian
fortikecon! Sangon, sangon! ĝi estas nur kunpuŝiĝo kun virino,
Sangon mi devas drinki, kaj ĉio pasos. (Li volas forkuri.)</p></sp>

<sp><speaker>AMALIO</speaker><stage>ĵetas sin al lia kolo</stage><p>Mortigisto! diablo! Mi ne povas
vin forlasi, anĝelo!</p></sp>

<sp><speaker>Rabisto Moor</speaker><stage>forĵetas ŝin de si</stage><p>For vi, malica serpento, vi
volas moki furiozulon, sed mi kontraŭstaras al la tirano fatalo...
kio, vi ploras? Ho vi malicaj, malbonaj steloj! Ŝi ŝajnigas kvazaŭ
ŝi ploras, kvazaŭ pri mi ploras iu animo! (Amalio ĵetas sin al lia
kolo). Ha, kio ĝi estas? Ŝi ne kraĉas sur min, ne forpuŝas min de
si... Amalio, ĉu vi forgesis? Ĉu vi scias, kiun vi ĉirkaŭprenas,
Amalio?</p></sp>

<sp><speaker>Amalio</speaker><p>Mia sola, nedisigebla! 

Rabisto Moor, en ekstaza feliĉego, — Ŝi min pardonas, ŝi min
amas! Mi estas pura, kiel la ĉiela etero, ŝi min amas! Kun ploro
mi dankas vin, kompatanto en la ĉielo! (Li falas genue kaj ploras
forte.) La paco de mia animo revenis, la turmentego finiĝis, la
infero plu ne ekzistas... Vidu, ho, vidu, la infanoj de la lumo ploras
ĉe la kolo de la plorantaj diabloj... (Leviĝante, al la rabistoj.) Nu,
ploru do ankaŭ! Ploru ploru, vi estas ja tiel feliĉaj... Ho Amalio,
Amalio, Amalio! (Li alpremiĝas al ŝia buŝo, ili restas en muta
ĉirkaŭpreno.)</p></sp>

<sp><speaker>Unu RABISTO</speaker><stage>kolere elpaŝante</stage><p>Haltu, perfidulo! Tuj forpuŝu
tiun ĉi brakon aŭ mi diros al vi unu vorton, de kiu ekbruegos en
viaj oreloj kaj viaj dentoj ekfrapos de teruro! (Li etendas la glavon
inter ambaŭ.)</p></sp>

<sp><speaker>MALJUNA RABISTO</speaker><p>Rememoru la Bohemajn arbarojn! Vi aŭdas?
vi ŝanceliĝas? la Bohemajn arbarojn memoru! Malfidelulo, kie
estas viaj ĵuroj? Ĉu tiel facile oni forgesas vundojn? Kiam ni

 

       

 

oferis por vi feliĉon, honoron kaj vivon, kiam ni staris kiel muroj,
kiam ni kaptis kiel ŝildoj la batojn, kiuj celis vian vivon, ĉu vi tiam
ne levis la manon por fera ĵuro, ĉu vi ne ĵuris, ke vi neniam nin
forlasos, kiel ni vin ne forlasis? Senhonorulo! Ĵurrompinto! vi
volas defali de ni, ĉar ia senvalora knabino plore blekas?</p></sp>

<sp><speaker>TRIA RABISTO</speaker><p>Kia abomeninda ĵurrompo! La spirito de la
oferita Roller, kiun vi elvokis kiel atestanton el la regno de
mortintoj, ruĝiĝos pro via malkuraĝeco kaj armita leviĝos el sia tombo,
por fari al vi punon. </p></sp>

<sp><speaker>LA RABISTOJ</speaker><stage>en tumulta malordo, nudigante siajn cikatrojn</stage><p>Rigardu ĉi tien, rigardu! Ĉu vi konas ĉi tiujn cikatrojn? Vi estas
nia! per la sango de nia koro ni aĉetis vin kiel servutulon; vi estas
nia, eĉ se la ĉefanĝelo Miĥaelo komencus pro ĉi tio pugnobatadon
kun Moloĥo! Marŝ' kun ni! Ofero por ofero! Amalio por la
bando!</p></sp>

<sp><speaker>Rabist Moor</speaker><stage>forlasante la manon de Amalio</stage><p>Finiĝis! Mi
volis returniĝi kaj iri al mia patro, sed la reganto en la ĉielo diris,
ke tiel ne estu. (Malvarme.) Sencerba malsaĝulo mi estas; kial do
mi volis reveni? Granda pekulo neniam povas reveni, tion mi povis
scii jam de longe... Estu trankvila, mi vin petas, estu trankvila!
tiel ja estas juste. Mi ne volis tiam, kiam Li min serĉis; nun, kiam
mi Lin serĉas, Li ne volas; ĉu povas esti io pli prava? Ne levu tiel
viajn okulojn... Li ja min ne bezonas. Ĉu Li ne havas sufiĉego da
kreitaĵoj? Se unu estos perdita, ne estas ja io grava por Li, kaj tiu
unu estas mi. Venu, kamaradoj!

AMALIO, penas lin reteni, — Haltu, haltu! Unu baton! unu
mortigan baton! Denove forlasita! Eltiru vian glavon kaj kompatu
min! </p></sp>

<sp><speaker>Rabisto Moor</speaker><p>La kompato forkuris al la ursoj, — mi vin ne
mortigos!</p></sp>

<sp><speaker>Amalio</speaker><stage>ĉirkaŭprenante liajn genuojn</stage><p>Ho, pro la sankta Dio!
En la nomo de ĉiu kompatemeco! Mi ja ne volas plu amon, mi

 

 

scias ja bone, ke tie supre niaj steloj malamike forkuras unu de la
alia, — nur pri morto mi petas! Forlasita, forlasita! Pripensu la
tutan plenan terurecon de tiu ĉi esprimo! Mi ne povas tion ĉi elporti.
Vi vidas ja, ke nenia virino povus tion ĉi elporti. Nur pri la morto
mi petas! Vidu, mia mano tremas! Mi ne havas la kuraĝon, por
mem trapiki min. Min timigas la brilanta akraĵo, — por vi ĝi estas
ja afero tiel facila, tiel facila, vi estas ja majstro en mortigado,
eltiru vian glavon, kaj mi estos feliĉa!</p></sp>

<sp><speaker>Rabisto Moor</speaker><p>Ĉu vi sola volas esti feliĉa? For, mi ne mortigas
virinon!

AMALIO, — Ha, sufokisto! vi taŭgas nur por mortigi feliĉulojn,
— tiujn, kiuj estas lacigitaj de la vivo, vi preterpasas! (Ŝi rampas
al la rabistoj.) En tia okazo vi kompatu min, vi lernantoj de la
ekzekutisto! El viaj okuloj elrigardas tia sangavida kompato, ke
ĝi estas konsolo por malfeliĉulo. Via majstro estas vanta,
malkuraĝa fanfaronisto.</p></sp>

<sp><speaker>Rabisto Moor</speaker><p>Virino, kion vi diras? (La rabistoj sin deturnas.)</p></sp>

<sp><speaker>Amalio</speaker><p>Neniu amiko? eĉ inter ĉi tiuj neniu amiko? (Ŝi leviĝas.)
Nu, tiam Didono instruu min morti! (Ŝi volas foriri, unu rabisto
celas kontraŭ ŝin.)</p></sp>

<sp><speaker>Rabisto Moor</speaker><p>Halt! Ne kuraĝu permesi al vi! La amatino
de Moor devas morti nur de la mano de Moor! (Li ŝin mortigas.)</p></sp>

<sp><speaker>Rabisto</speaker><p>Hetmano! hetmano! Kion vi faris? Ĉu vi freneziĝis?</p></sp>

<sp><speaker>Rabisto Moor</speaker><stage>rigardante la kadavron per rigidaj okuloj</stage><p>Ŝi
estas trafita! ankoraŭ unu momenta konvulsio, kaj ĉio estos
finita... Nu, rigardu do! Ĉu vi havas ankoraŭ ion por postuli? Vi
oferis al mi vivon — vivon, kiu plu ne apartenis al vi, vivon plenan
de abomenaĵoj kaj malhonoro, — mi buĉis por vi anĝelon. Nu,
rigardu do bone! Ĉu vi nun estas kontentaj?</p></sp>

<sp><speaker>Grimm</speaker><p>Vi pagis vian ŝuldon kun procentego. Vi faris, kion
neniu homo farus por sia honoro. Nun venu pluen!</p></sp>

<sp><speaker>Rabisto Moor</speaker><p>Tion vi diras? Ne vere, la vivo de sanktulino
por la vivo de kanajloj estas ŝanĝo ne egala? Ho, mi diras al vi, se
ĉiu el vi irus al la ekzekutejo kaj lasus deŝiri al si per ardanta
piĉilo unu pecon da karno post alia, kaj la turmentego daŭrus
dek-unu somerajn tagojn, ĝi ne egalpezus tiujn larmojn. (Kun maldolĉa
rido.) La cikatroj, la Bohemaj arbaroj! Jes, jes! ĉi tio kompreneble
devis esti pagita. </p></sp>

<sp><speaker>Schwarz</speaker><p>Trankviliĝu, hetmano! Venu kun ni, ĉi tiu vidaĵo
ne estas por vi. Konduku nin pluen!</p></sp>

<sp><speaker>Rabisto Moor</speaker><p>Atendu, ankoraŭ unu vorton, antaŭ ol ni iros
pluen. Atentu, vi malbonavidaj servistoj de miaj barbaraj ordonoj,
— de la nuna momento mi ĉesas esti via hetmano. Kun honto kaj
abomeno mi formetas ĉi tie ĉi tiun sangan ordonbastonon, sub kiu
vi sentis vin rajtigitaj fari krimojn kaj makuli la ĉielan lumon per
agoj de mallumo. Iru dekstren kaj maldekstren — de nun ni
neniam havos inter ni ion komunan.</p></sp>

<sp><speaker>Rabistoj</speaker><p>Ha malkuraĝulo! kie estas viaj altflugaj planoj?
Ĉu ili estis sapaj vezikoj, kiuj krevas sub la ekspiro de virino?</p></sp>

<sp><speaker>Rabisto Moor</speaker><p>Ho, kia malsaĝulo mi estas, ke mi esperis plibeligi
la mondon per teruraĵoj kaj fortikigi la leĝojn per kontraŭleĝaĵoj!
Mi nomis ĝin venĝo kaj praveco! Mi arogis al mi, ho Dia
forto, forakrigi la breĉetojn de via glavo kaj rebonigi vian 
partiecon... sed — ho vanta infaneco — nun mi staras ĉe la rando de
terura vivo, kaj plorkriante kaj dentofrapante mi nun ekscias, ke
du tiaj homoj, kiel mi, ruinige renversus la tutan konstruon de la
morala mondo. Pardonu, pardonu la knabon, kiu volis sin enmiksi
en viajn aferojn, — nur al vi apartenas la venĝo. La manon de
homo vi ne bezonas. Estas vero, ke mi jam ne havas plu la povon
rebonigi la pasintaĵon; jam restas difektita, kio estis difektita; kion
mi renversis, tio  jam neniam leviĝos; sed restis al mi ankoraŭ io,
por kio mi povas repaciĝi kun la ofenditaj leĝoj kaj resanigi la
skuitan ordon. Ĝi bezonas oferon — oferon, kiu videbligus ĝian

   

netuŝeblan majeston antaŭ la okuloj de la tuta homaro; tiu ĉi ofero
estas mi mem. Mi mem devas morti pro la difektita ordo.</p></sp>

<sp><speaker>Rabistoj</speaker><p>Forprenu de li la spadon — li volas sin mortigi.</p></sp>

<sp><speaker>Rabisto Moor</speaker><p>Ho vi malsaĝuloj, kondamnitaj al eterna blindeco!
Ĉu vi pensas, ke pekegoj povas esti estingataj per pekego?
Ĉu vi pensas, ke la harmonio de la mondo ion gajnus de tia malpia
dissoneco? (Li ĵetas al ili malestime siajn batalilojn antaŭ la
piedojn.) Ili havu min vivan. Mi iras mem transdoni min al la manoj
de la justeco.</p></sp>

<sp><speaker>Rabistoj</speaker><p>Enĉenigu lin! Li freneziĝis!</p></sp>

<sp><speaker>Rabisto Moor</speaker><p>Ne, ĉar mi dubas, ke ĝi pli aŭ malpli frue min
trovos, se tion volas la supraj fortoj. Sed povus okazi, ke ĝi kaptus
min dormantan, aŭ atingus min forkurantan, aŭ akirus min per
forto kaj glavo, — kaj tiam mi perdus eĉ tiun solan meriton, ke mi
propravole mortis por ĝi. Por kio mi, simile al ŝtelisto, plue kaŝus
vivon, kiu jam antaŭ longe laŭ la decido de la ĉielaj gardantoj
estas forprenita de mi?</p></sp>

<sp><speaker>Rabistoj</speaker><p>Lasu lin, li iru! Ĝi estas manio de grandhomeco.
Li volas fordoni sian vivon pro vanta admirado.</p></sp>

<sp><speaker>Rabisto Moor</speaker><p>Oni povus min admiri pro tio. (Post kelka meditado.)
Mi rememoras, ke venante ĉi tien mi parolis kun iu malriĉa
mizerulo, kiu laboras por taga pago kaj havas dekunu vivajn
infanojn... Oni anoncis, ke oni donos mil luidorojn al tiu, kiu
liveros vivan la grandan rabiston. Tiu malriĉulo povas ricevi
helpon. (Li foriras.)

10136. — Coulommiers. — Imp. PAUL BRODARD. — 1-28.

 

 

 
-------------------

Pri la

“ Esperantista Centra Librejo '

“ Sociŝle anon. di cap. pers. variables. R. C. Seine 40,422.
51, rue de Clichy, PARIS (9").

FONDO KAJ CELO

Multaj Esperantaj libroj, el kiuj preskaŭ
ĉiuj verkoj de nia Majstro D'" L. L. Zamenhof,
estis eldonitaj de la pariza Librejo Hachette,
kiu dum 1919 vendis la plenan slokon de tiuj
libroj kun la eldonraĵtoj al-la Esperantista
Centra Librejo, por ke ĉi tiu librejo daŭrigu
ilian disvendadon kaj publikigadon por la plej
bona profito de Esperanto.

Tiu multvalora stoko konsislas, krom. la verkoj
de nia Majstro kaj plej ŝatataj kaj uzataj lerno-
libroj por Francoj, el riĉega kolekto da litera-
turaj kaj sciencaj verkoj. Tiuj libroj do interesas
la Esperantistojn de ĉiuj nacioj.

La Esperantista Centra Librejo, kiu ilin
eldonas nun, estas anonima societo kun varieblaj
kapitalo kaj membraro. Ĝi akceptas kiel'anojn
nur Esperantistojn, el kiuj ajn landoj, kaj prio-
kupiĝas antaŭ ĉio pri la sukceso de Esperanto,
disdonante al ĝiaj helpanioj nur- honestajn profi-
tojn.

„Esperantistoj, helpu ĝin! Ĝi akceptos ĉiam,
kun multe da dankoj, la adeptojn aŭ aprobantojn,
kiuj bonvolos domi al ĝi, per aĉeto de kelkaj
akcioj (dek minimume), sian bonkoran helpon.

La prezo de la akcioj estas fiksita nur po
Fr. 25. Oni petu tiucele, aliĝilon kaj statuton.

 

 

  

Katalogo kaj Aliĝilo estas sendataj senpage.

$$$ VIS$II$IISIS$S$SSSSS$ISSSSOS

Coulominiers. Imp. Pau. BRODARD. — 527."

  
  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
    
  
   

