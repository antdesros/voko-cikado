<?xml-stylesheet type="text/xml" href="kandid.xsl"?>

<!DOCTYPE TEI.2 PUBLIC "-//TEI//DTD TEI Lite XML ver. 1//EN" "teixlite.dtd" 
[

<!-- e-aj literoj -->
<!ENTITY Ccirc "&#x0108;">
<!ENTITY ccirc "&#x0109;">
<!ENTITY Gcirc "&#x011c;">
<!ENTITY gcirc "&#x011d;">
<!ENTITY Hcirc "&#x0124;">
<!ENTITY hcirc "&#x0125;">
<!ENTITY Jcirc "&#x0134;">
<!ENTITY jcirc "&#x0135;">
<!ENTITY Scirc "&#x015c;">
<!ENTITY scirc "&#x015d;">
<!ENTITY Ubreve "&#x016c;">
<!ENTITY ubreve "&#x016d;">

<!-- aliaj literoj -->
<!ENTITY dash "&#x2015;"> 
<!ENTITY elipse "...">

]>

<!-- $Id: kandid.xml,v 1.0 2021/03/06 12:00:00 revo Exp $ -->

<TEI.2>
<teiHeader>

  <fileDesc>
    <titleStmt>
      <title>Kandid aŭ la optimismo</title>
      <author>Volter</author>
      <respStmt>
        <resp>tradukis</resp>
        <name>E. Lanti</name>
      </respStmt>
      <respStmt>
        <resp>ilustris</resp>
        <name>E. Bartelmes</name>
      </respStmt>
      <respStmt>
        <resp>enkomputiligita kaj adaptita al TEI de</resp>
        <name>Wolfram DIESTEL</name>
      </respStmt>
    </titleStmt>
    <editionStmt>
      <edition>$Id: kandid.xml,v 1.0 2021/03/06 12:00:00 revo Exp $</edition>
    </editionStmt>
    <extent>225 kB</extent>
    <publicationStmt>
      <publisher>Sennacieca Asocio Tutmonda</publisher>
      <pubPlace>Leipzig</pubPlace>
      <date>1929</date>
    </publicationStmt>
    <sourceDesc>
      <p>Vidu la redaktan noton.</p>
    </sourceDesc>
  </fileDesc>

  <encodingDesc>
    <!-- https://tei-c.org/release/doc/tei-p5-exemplars/html/tei_lite.doc.html -->

    <projectDesc>
      <p>Tiu teksto esti&gcirc;is kadre de projekto
      celanta disponigi gravajn verkojn de la esperanta literaturo
      en XML-igita formo por ebligi konvertadon al aliaj formoj
      kaj a&ubreve;tomatan traser&ccirc;adon je cita&jcirc;oj.</p>
    </projectDesc>
    <editorialDecl>
      <p>La tekstoj registri&gcirc;is per signorekona programo
      kaj posta mana prilaboro.</p>

      <p>La unuopaj &ccirc;apitroj estas apartigitaj per
      &lt;div type="chapter" id="/markilo/"&gt;.</p>

      <p>En la originala romano la paroloj kaj aliaj citilaj tekstoj estas diveres markitaj
      per '«', '»' kaj longaj strekoj. Por konservi la diversajn signojn mi
      uzis en la atributo rend la sekvajn kombinojn: '- ', '-«', '« ', '«»', '  '. 
      Tiu kun la spacoj okazas, se pensado etendi&gcirc;as
      tra pluraj alineoj.</p>

      <p>Kiel emfazajn elementojn estas uzataj diversloke name, emph, mentioned, foreign.</p>

      <p>La multajn piednotojn mi signis per &lt;note&gt;.</p>
    </editorialDecl>	
  </encodingDesc>

  <profileDesc>
    <langUsage>
      <language id="eo">Esperanto</language>
    </langUsage>
  </profileDesc>
</teiHeader>

<text lang="eo">

 <front rend="index">
    <titlePage>
      <docAuthor>Volter</docAuthor>
      <docTitle>
        <titlePart type="main">Kandid</titlePart>
        <titlePart type="small">aŭ</titlePart>
        <titlePart type="subtitle">la optimismo</titlePart>
        <titlePart type="translator">
          Esperanta traduko de <name>E. Lanti</name>
        </titlePart>
        <titlePart type="part">antaŭparolo de la tradukinto</titlePart>
        <titlePart type="illustrator">
          ilustroj de <name>R. Bartelmes</name>
        </titlePart>
      </docTitle>
      <docImprint>
         <date>1929</date>
         <publisher>Sennacieca Asocio Tutmonda</publisher>
         <publisher>Eldona fako kooperativa</publisher>
         <pubPlace>Leipzig</pubPlace>
      </docImprint>
    </titlePage>
  </front>

  <body>

<epigraph>  
<cit>
<q>
Unu el la plej egalrajtaj
malfeliĉoj en la vivo
estas la lingvodiverseco.
<name>Volter.</name>
</q>
</cit>
</epigraph>  

<!-- #### bildo ###
#######################################################
-->

<div type="foreword" id="A">

<head>Antaŭparolo</head>


<p>
Jam forpasis cent sep dek jaroj, de kiam aperis
<hi>Kandid</hi>. Kaj tamen tiu filozofia rakonto restas
ankoraŭ aktuala. Ĝi estas aktuala en tiu senco, ke
la malbonoj, kiujn kontraŭbatalis Volter 
<note type="footnote" rend="(1)">
France: Voltaire.
</note>, daŭras
ekzisti: maltoleremo, superstiĉemo, fanatikemo,
kruelemo, trompemo regas ankoraŭ ĉie en la
mondo. La jezuitoj — plej diversspecaj — estas
same influhavaj, regemaj kaj intrigemaj kiel antaŭ
du jarcentoj.</p>

<p>Malgraŭ tio, ke la scienco kaj tekniko faris
grandegajn progresojn, la racio tamen ne multe
religia fanatikemo perdis iom da sia forto kaj akro
en kelkaj mondpartoj, tie stariĝis aliaj ne malpli
danĝeraj kaj detruaj: la naciisma, rasisma, faŝisma,
partieca fanatikoj ne faras nuntempe malpli da
viktimoj ol la <q rend="«»">Sankta Inkvizicio</q>. Hodiaŭ kiel
dum la naskiĝa tempo de <hi>Kandid</hi> la pika, morda,
sagaca ironio de Volter estas same necesega kaj
restas imitinda modelo nesuperebla. Ĝi estas armilo
senkompare taŭga por disbati la malbonojn, kreitajn
de la blinda sento, de la stulta tradicio kaj de la
senkontrola emo al ĉio neracia.</p>

<p>Kvankam Volter estis grandburĝo riĉa kaj ema
al ricevo de honoroj, li tamen forte sentis la suferojn
de siaj samtempuloj; per akra kaj kompatema
rigardo li vidis la mizeron, la maljuston, la perforton.
Kaj ĉe tia konstato lia spirito ribelis kontraŭ
la tiutempe reganta filozofio de l' optimismo, kiu
resumiĝis per jena frazo de Lajbnic
<note type="footnote" rend="(1)">
Germane: Leibnitz.</note>: <q rend="«»">Ĉio en la
mondo statas kiel eble plej bone</q>.</p>

<p>Anstataŭ verki longan, nebulan, nefacile kompreneblan
disertacion por rifuti la sistemon de
l' fama germana filozofo, Volter preferis montri per
amuza rakonto, kiel senbaza estas la optimismo.
Ĝi vidiĝas sub formo de kruelaj kaj stultaj militoj,
de tertremoj, de epidemioj kaj plej diversspecaj
katastrofoj.</p>

<p>Je morala vidpunkto ankaŭ ne estas pravigebla
la optimismo. La homoj ja estas malbonaj: ili
mensogas, trompas, rabas, mortigas kaj montras
ĉiujn signojn de malsaĝo. Kaj se <q rend="«»">ĉio en la mondo
statas kiel eble plej bone</q>, ne utilus do penadi
por plibonigi la sorton de l' homaro. Krimeco kaj
malsaĝo ja eniras la konsiston de tiu plejeble bona
mondo. Se la naturo povas fari bonon nur el malbono,
la homo ne rajtas kontraŭstari ian ajn malbonon,
ĉar li eble per tio malhelpus venon de
estonta pli granda bono&elipse;</p>

<p>Oni senpene ekvidas, ke tia filozofio povas havi
malbonajn efikojn sur la pens- kaj agadmanierojn
de la homoj. Volter do prave atakas la optimismon
per sia malica ironio. Dum la rakontado, <hi>Kandid</hi>
estos senĉese trompata kaj trafos de malfeliĉo en
malfeliĉon. Same okazos al ĉiuj aliaj ĉefroluloj el
la romano, kio instruas al la leganto pri neceso
vidi la mondon tia, kia ĝi fakte estas kaj ne tra
la okulvitroj de l' optimismo.</p>

<p>La amuza formo, per kiu la aŭtoro de <hi>Kandid</hi>
disbatas la filozofian sistemon de Lajbnic, povas ĉe
kelkaj legantoj doni la impreson, ke Volter ne estis
tre profundpensa filozofo. Se por akiri reputacion
de granda pensulo necesas verki peze, enuige kaj
nebule, estas fakto, ke Volter ne povas esti metata
en tiun kategorion. Mi tamen opinias, ke nia aŭtoro
tre bone scipovis prezenti al si la multflankecon de
l' problemoj kaj demandoj. Sed lia raciemo detenis
lin erarvagi en nekonataĵon. Ĉu fakte utilas starigi
belajn sistemojn, kiujn la racio ne povas ĉiurilate
pravigi? Ekzemple, ĉu Dio ekzistas aŭ ne? Estas
malfacile trovi ĉe Volter jesan aŭ nean respondon
al tiu demando. <q rend="«»">Se Dio ne ekzistus, li diris, oni
devus ĝin elpensi</q>. Tia paradokso povas esti klarigata
per tio, ke Volter opiniis necesa la kredon je
dio por starigo de moralaj principoj kaj vivreguloj
inter la homoj. Aŭ eble estis nur simpla klasa
intereso de riĉulo, kiu volas certigi al si la posedon
de siaj riĉoj per ia ĝendarmo-dio?</p>

<p>Se estas malfacile decidi, ĉu Volter estis ateisto 
aŭ deisto, oni almenaŭ povas trovi en lia verkaro
abundon da argumentoj kontraŭ la ekzisto de la
dio de l' kristanoj. Kaj la surteraj reprezentantoj
de tiu dio estas per forta mano vipataj kaj per
senkompata ironio profunde vundataj.</p>

<p>La vivo ankaŭ estas ironia: Volter estis instruita
kaj edukita de jezuitoj. Ĉe ili tre diligente li
lernis. Sed la bona lernanto havis tro fortan intelekton
por lasi sin subigi per la lerta kaj subtila
edukmaniero de siaj profesoroj. Li fakte fariĝis la
plej timinda kontraŭulo de la jezuitoj. Lia malamo
kontraŭ la jezuita societo speguliĝas tra multaj
paĝoj el <hi>Kandid</hi>.</p>

<p>Pro siaj viglaj atakoj kontraŭ ĉiuj maljustoj,
kontraŭ potenculoj kaj altranguloj Volter estis kelkfoje
malliberigata aŭ devis forkuri eksterlanden.
Sed li ĉiam sukcesis fine atingi indulgon ĉe siaj
persekutantoj. Oni eble povus riproĉi al nia aŭtoro,
ke li ne estis tre fortkaraktera. Li ne konsentis
tro suferi pro siaj ideoj. Kiel lia fama antaŭulo
Rable 
<note type="footnote" rend="(1)">France: Rabelais.</note>,
li pretis defendi sian vidpunkton nur ĝis
bruligo <emph>ekskluzive</emph>! Tio estas ankaŭ karakteriza
trajto pri lia raciemo: konsenti suferi aŭ morti pro
ideoj, tio ja signas ian religieman spiritostaton.
Verdire ni sentas pli da simpatio kaj admiro por
homo, kiu pretas oferi sian vivon pro sia idealo
aŭ pro la liberigo de subpremata klaso. Sed ni
ne rajtas postuli, ke homo estu ĉiel perfekta,
bona, imitinda. Tia homo estus dio kaj sekve nur
fantazia elpenso. La aŭtoro de <hi>Kandid</hi> estis nur
homo&elipse;</p>

<p>Volter mortis maljuna, riĉa kaj superŝutata per
honoroj. Tamen ĉiuj konsentas, ke el inter la t. n.
Enciklopedianoj li estis unu el tiuj, kiuj faris plej
multe en la ideologia preparado al la gvidantoj de
l' Granda Revolucio burĝa el la jaroj 1789-1793.</p>

<p>Por konigi la penson de Volter en esperanta
vesto, kial do el abunda verkaro mi elektis prefere
<hi>Kandid</hi>? Tial ke, laŭ mi, ĝi estas lia ĉefverko. Ĉi
okaze estas interese noti, ke tiu romano ne estis
tre ŝatata, kiam ĝi aperis. En la <name>Leteraro</name> de la
fama barono Grim, <hi>Kandid</hi> estas eĉ tre severe
prijuĝata, kiel oni povas vidi per jena cito:</p>

<p><q rend="«»">Verŝajne, diros sagaca kritikisto post du mil
jaroj, la aŭtoro estis nur dudek-kvinjara, kiam li
verkis <hi>Kandid</hi>. Ĝi estis lia unua provo en tiu verkmaniero.
Lia gusto estis ankoraŭ juna; tial li ofte
malatentas la decregulojn, kaj lia gajo degeneras
en frenezon. Vidu, li aldonos, kiom lia gusto
edukiĝis kaj firmiĝis poste, laŭgrade; kiom li fariĝis
pli saĝa en siaj postaj verkoj!</q></p>

<p>Nia severa kritikisto plene eraris. Hodiaŭ <hi>Kandid</hi>
havas multe da legantoj en la popolamaso, kaj
eĉ plej eminentaj literaturistoj relegas ĝin pro plezuro
kaj distro, dum tragedioj kiel <name>Merop</name>, <name>Zair</name>,
<name>Mohamed</name>, poemaro kiel <name>La Henriad</name>, historiaĵoj
kiel <name>La Jarcento de Ludoviko la XIV</name> k.a. verkoj,
kiuj famigis Volter dum lia vivo, estas legataj
nuntempe nur de malgranda aro da profesoroj kaj
fakuloj.</p>

<p>Cetere Volter estis sesdek-kvinjara, kiam li
verkis <name>Kandid!</name> Kaj certe ĝi estas lia ĉefverko.
Kiuj jam legis ĝin en la originalo aŭ en nacilingva
traduko, tiuj tamen deziros konatiĝi kun la
esperanta. Mi ne dubas, ke dum la legado ili ne
havos malpli da plezuro ol mi havis dum la tradukado.
Tiu laboro estis ja por mi ĝuo, plezuro
— ripozo.</p>

<p>Kun la simpatia <hi>Kandid</hi> ili trakuros la mondon,
partoprenos pense liajn aventurojn kaj per tio
akiros iom pli da saĝo por konduti en la vivo.
Volter tre delikate instruas ĉe la fino de sia rakonto,
ke la nura rimedo por forigi la malbonon
estas: <emph>laboradi</emph>. Vera saĝulo estas tiu, kiu vivas
modeste, ne ambicias, ne perfortas, ne rompas al
si la kapon por kompreni nekompreneblaĵojn.
<hi>Kandid</hi> perdinte sian kredon je optimismo, konkludas,
ke la plej bona maniero por pasigi la vivon estas
kulturi sian ĝardenon. Kaj tio signifas, ke la plej
modestaj taskoj estas la plej necesaj, la plej utilaj,
la plej laŭdindaj.</p>

<p>Mi penis konservi laŭeble la formon de la frazoj
kaj okazis, ke ne ĉiam mi alprenus saman se
mi verkus originale. Oni rimarkos, ke la lingvo
estas kiel eble plej senbalastigita per forlaso de
ĉiu senutila sufikso. Ĉe la komenco tia senbalastiĝo
eble tiklos al kelkaj legantoj; sed mi estas konvinkita,
ke ĉe la fino ili opinios, ke ĝi estas trafa,
ĉar ĉio restas klara kaj facile komprenebla.</p>

<signed>
<name>E. L.</name><lb/>
Marte 1929.
</signed>
</div>
    
<div type="title" id="O">
<head>Kandid
  <note type="footnote" rend="(1)">France: Candide; tiu vorto signifas: <emph>malruza,
  senmalica, naiva.</emph></note>
</head>
<head type="subtitle">aŭ la optimismo</head>

<p rend="italic">
Tradukita francen el la germana lingvo de sinjoro doktoro
Ralf
<note type="footnote" rend="(2)">Germane: Ralph.</note>, 
kun la aldonoj, kiujn oni trovis en la poŝo
de l' doktoro post lia morto, okazinta dum la
favora jaro 1759.
</p>
</div>


<div type="chapter" rend="doc" id="I">
<head>Ĉapitro I</head>

<epigraph><p>Kiel Kandid estis edukata en bela kastelo,
  kaj kiel li estis el ĝi forpelata.</p></epigraph>

<p>En Vestfalio, en la kastelo de lia barona moŝto
Thunder-ten-tronckh, estis junulo al kiu la naturo
estis doninta plej mildajn ecojn. Lia fizionomio
spegulis lian animon. Li havis sufiĉe da juĝkapablo
kun la plej simpla spirito; pro tio, mi kredas, oni
nomis lin Kandid. La malnovaj servistoj suspektis,
ke lia patrino estis la fratino de lia barona moŝto
kaj lia patro iu nobelo el la ĉirkaŭaĵo, kun kiu ŝi
neniam volis edziniĝi, tial ke li povis doni pruvon
nur pri sepdek unu gradoj da nobeleco kaj ke la
cetero de lia generacia tabelo forperdiĝis.</p>


<p>Lia barona moŝto estis unu el la plej potencaj
sinjoroj el Vestfalio, ĉar lia kastelo havis pordon
kaj fenestrojn. Ĝia granda ĉambro estis eĉ ornamita
per tapeto. Ĉiuj hundoj el liaj birdo-kortoj konsistigis
se necese ĉasantaron; liaj stalistoj estis ankaŭ
ĉevalistoj; la vilaĝa vikario estis lia kapelpastro.
Ĉiuj nomis lin mia sinjorega moŝto, kaj ili ridis,
kiam fantazie li rakontis.</p>

<p>La barona sinjorino pezis tri cent kvindek
funtojn kaj estis pro tio treege ŝatata; ŝi akceptis
la gastojn kun digno, kiu igis ŝin ankoraŭ pli
respektinda. Ŝia deksepjara filino Kunegond estis
tre kolororiĉa, freŝa, grasa, dezirdona. La filo de
l' barono ĉiurilate ŝajnis esti inda je sia patro.
La guvernisto Panglos 
<note type="footnote" rend="(1)"> Laŭ la grekaj vortoj <name>πᾶν</name>, kiu signifas: <name>tuto, universo,</name>
kaj <name>γλῶσσα</name> <name>lango</name> aŭ <name>lingvo</name>.</note>
estis la hejma orakoldiranto
kaj la malgranda Kandid aŭskultis liajn
instruojn kun la tuta sincero, akordiĝanta kun lia
aĝo kaj lia karaktero.</p>

<p>Panglos instruis la metafizik-teologi-kosmologologion.
Li mirinde bone pruvis, ke ne ekzistas
efiko sen kaŭzo, kaj ke, en la plejeble bona
mondo 
<note type="footnote" rend="(2)">Aludo al diro de Lajbnic.</note>,
la kastelo de lia barona moŝto estas la
plej bela el ĉiuj kasteloj, kaj la sinjorino la plejeble
bona el la baroninoj.</p>


<p><q rend="«»">Estas pruvite, li diris, ke la aferoj ne povas
esti aliaj ol ili estas: ĉar ĉio estante farita por iu
celo, ĉio rilatas nepre la plej bonan celon. Atentu
bone, ke la nazoj estas faritaj por porti okulvitrojn;
tial ni havas okulvitrojn. La kruroj videble estas
faritaj por esti ŝtrumpe vestataj. La ŝtonoj estis
formitaj por esti prilaborataj kaj por konstrui per
ili kastelojn; tial lia sinjorega moŝto havas tre
belan kastelon; la plej granda barono el la provinco
devas ja esti loĝata plej bone; kaj la porkoj
estante faritaj por esti manĝataj, ni do manĝas
porkaĵon dum la
tuta jaro: sekve,
kiuj diris, ke ĉio
estas bona, tiuj
diris sensencaĵon;
necesis diri, ke ĉio
estas la plej bona.</q></p>

<p>Kandid atente
aŭskultis, kaj naive
kredis: ĉar li trovis
F-inon Kunegond
treege bela, kvankam
neniam li kuraĝis
tion diri al ŝi.
Li konkludis, ke
post la feliĉo esti
barono de Thunder-ten-tronckh, la dua grado de feliĉo estas esti
F-ino Kunegond; la tria, vidi ŝin ĉiutage; kaj la
kvara, aŭdi majstron Panglos, la plej grandan filozofon
el la provinco, kaj sekve el la tuta tero.</p>

<p>Iun tagon, Kunegond, promenante apud la kastelo,
en arbareto, kiun oni nomis parko, vidis doktoron
Panglos, kiu donis lecionon pri eksperimenta
fiziko al la ĉambristino de ŝia patrino, brunulineto
tre bela kaj obeema. Tial ke F-ino Kunegond estis
tre inklina lerni la sciencojn, ŝi silente observadis
la ripetitajn eksperimentojn kiujn ŝi ĉeestis; ŝi
klare vidis la sufiĉan kialon 
<note type="footnote" rend="(1)">Lajbnica 
principo, laŭ kiu nenio ekzistas aŭ okazas
sen <emph>sufiĉa kialo</emph>.</note> de la doktoro, la
efikojn kaj la kaŭzojn, kaj tute maltrankviligite,
tute enpensiĝinte, ŝi foriris kun la deziro esti klera,
revante, ke ŝi bone povus esti la sufiĉa kialo por
la juna Kandid, kiu bone povus ankaŭ esti la ŝia.</p>

<p>Revenante al la kastelo, ŝi renkontis Kandid
kaj ruĝiĝis; Kandid ankaŭ ruĝiĝis; ŝi salutis lin
per tremetanta voĉo, kaj Kandid parolis al ŝi, ne
sciante, kion li diras. La morgaŭan tagon, post la
tagmanĝo, ĉe la detabliĝo, Kunegond kaj Kandid
troviĝis malantaŭ ekranego; Kunegond lasis fali
sian naztukon. Kandid ĝin levis; ŝi senpeke prenis
lian manon, la junulo kisis senpeke la manon de la
juna fraŭlino kun viveco, sentemo kaj tute aparta
afabla plaĉemo; iliaj buŝoj renkontiĝis, iliaj okuloj
ardis, iliaj genuoj tremis, iliaj manoj ŝoviĝis. Lia
barona moŝto Thunder-ten-tronckh preterpasis la
ekranegon, kaj, vidante la kaŭzon kaj la efikon,
forpelis Kandid el la kastelo per piedbatoj sur la
postaĵon; Kunegond svenis; tuj rekonsciiĝinte, ŝi
estis vangofrapata de la barona sinjorino; kaj ĉio
estis konsternita en la plejeble bela kaj agrabla el
la kasteloj.</p></div>


<div type="chapter" rend="doc" id="II">
<head>Ĉapitro II</head>

<epigraph><p>Kio fariĝis Kandid inter la Bulgaroj 
<note type="footnote" rend="(1)">En ĉi tiu ĉapitro Volter nomas la Prusojn Bulgaroj;
kaj la Francojn Abaroj.</note>.</p></epigraph>

<p>
Kandid, forpelite el la tera paradizo, marŝadis
longe, ne sciante kien, rigardante al la ĉielo kaj
al la plej bela el la kasteloj, kiu enfermis la plej
belan el la baroninetoj; nemanĝinte li kuŝiĝis meze
de kampoj inter du sulkoj; la neĝo faladis per
dikaj flokoj. Kandid, tute frostite, treniĝis al proksima
urbo, kiun oni nomis <name>Valdberghof-trarbk-dikdorff</name>,
estante senmona, mortiĝante pro malsato
kaj laco. Malgaje li haltis ĉe la pordo de drinkejo.
Du homoj, blue vestitaj <note type="footnote" rend="(2)">Aludo 
al la prusaj rekrutistoj, kiuj havis bluan uniformon.</note>, 
rimarkis lin.</p>

<p><q rend="- ">Kamarado, diris unu, jen estas junulo kun
bela staturo kaj kiu havas la postulitan alton.</q></p>

<p>Ili iris al Kandid kaj tre ĝentile invitis lin por
tagmanĝi.</p>


<p><q rend="- ">Sinjoroj, diris al ili Kandid kun ĉarma modesto,
vi tre honoras min, sed monon mi ne havas
por pagi mian parton.</q></p>

<p><q rend="- ">Ha! sinjoro, diris al li unu el la bluuloj, la
personoj kun vizaĝo kaj indo similaj al la viaj
neniam pagas: ĉu vi ne estas alta je kvin futoj
kaj kvin coloj?</q></p>

<p><q rend="- ">Jes, sinjoroj, tioma estas mia alto, li diris,
riverencante.</q></p>

<p><q rend="- ">Nu! sinjoro, altabliĝu; ne nur ni pagos la
tuton, sed ni ne konsentos, ke homo tia, kia vi
estas restu sen mono; la homoj estas kreitaj por
helpi sin reciproke.</q></p>

<p><q rend="- ">Vi pravas, diris Kandid, tion ĉiam instruis
al mi S-ro Panglos kaj mi bone vidas, ke ĉio estas
plej bona.</q></p>

<p>Oni petas, ke li akceptu kelkajn monerojn, li
prenas ilin kaj volas skribi repagpromeson; oni
rifuzas ĝin kaj altabliĝas.</p>

<p><q rend="- ">Ĉu vi ne havas fortan korinklinon?&elipse;</q></p>

<p><q rend="- ">Ho! jes, li respondas, mi tre forte amas
F-inon Kunegond.</q></p>

<p><q rend="- ">Ne, diris unu el la sinjoroj, ni demandas
vin, ĉu vi ne havas fortan korinklinon por la reĝo
de la Bulgaroj.</q></p>

<p><q rend="- ">Tute ne, li diris, ĉar neniam mi vidis lin.</q></p>

<p><q rend="- ">Nu! li estas la plej ĉarma el la reĝoj, kaj
ni devas trinki pro lia sano.</q></p>

<p><q rend="- ">Ho! tre volonte, sinjoroj; kaj li trinkas.</q></p>

<p><q rend="- ">Sufiĉas, oni diris al li; nun vi estas la apogo,
la subteno, la defendanto, la heroo de la Bulgaroj;
vi trafis riĉon, kaj certa estas via gloro.</q></p>

<p>Tuj oni katenas liajn piedojn kaj oni kondukas
lin al la regimento. Oni igas lin turni dekstren,
maldekstren, altigi la vergon 
<note type="footnote" rend="(1)">En tiu epoko, 
la soldatoj bezonis vergon, por ŝargi la
pafilon. <label>Trad.</label></note>, remeti la vergon,
celi, pafi, pli rapide paŝadi, kaj oni donas al li
tridek bastonfrapojn <note type="footnote" rend="(2)">La 
punvergado estis tiutempe uzata en la prusa
armeo. <label>Trad.</label></note>; la morgaŭon li ekzerciĝas
iom malpli malbone kaj ricevas nur dudek batojn;
la postmorgaŭon, nur dek, kaj li estas konsiderata
de siaj kamaradoj kiel eksterordinarulo.</p>

<p>Kandid, mirkonsternite, ne sukcesis ankoraŭ
kompreni klare, kiel li fariĝis heroo. Iun belan
printempan tagon, li decidis fari promenadon, marŝante
rekte antaŭen, kredante, ke estas privilegio
de la homaro kiel de la bestaro, utiligi laŭplaĉe 
siajn krurojn. Apenaŭ li estis irinta du mejlojn,
kiam kvar aliaj herooj, altaj je ses futoj, kuratingas
lin, ligas, kaj kondukas en karceron. Oni jure
demandis lin, ĉu li preferas esti vergata tridek
ses fojojn de la tuta regimento, aŭ ricevi dek-du
kuglojn en la cerbon. Li vane diris, ke liberaj
estas la voloj kaj ke li volas nek la unuan, nek la
duan punon; li fine devis elekti, li decidis laŭ la
speciala kapablo, donita de Dio, kaj kiun oni nomas
libero, ke li ricevos la vergadon. Li suferis du
punbatadojn. La regimento konsistis el du mil
homoj; li do ricevis kvar mil vergobatojn, kiuj,
de la nuko ĝis la postaĵo, malkovris al li la muskolojn
kaj la nervojn. Kiam oni estis tuj komenconta
trian batadon, li estis tiom suferanta, ke li petegis,
ke oni rompu lian kapon. Li akiras tiun favoron;
oni vindas liajn okulojn; oni igas lin genuiĝi. La
reĝo de la Bulgaroj <note type="footnote" rend="(3)">Frederiko 
la II.</note> preterpasas ĉe tiu momento,
li informiĝas pri la krimo de la paciento; kaj, ĉar
tiu reĝo havis grandan genion, li komprenis, per
ĉio, kion diris Kandid, ke temis pri juna metafizikisto
tre nescia pri la aferoj de ĉi tiu mondo,
kaj li pardonis kun pardonemo, kiu estos laŭdata
en ĉiuj ĵurnaloj kaj dum ĉiuj jarcentoj. Iu bonkora
kuracisto resanigis Kandid dum tri semajnoj per
moligaj kuraciloj, rekomenditaj de Dioskoridos 
<note type="footnote" rend="(4)">Greka kuracisto. 
<label>Trad.</label></note>. Li jam havis iom da 
haŭto kaj povis marŝi, kiam la reĝo de la Bulgaroj 
ekbatalis kontraŭ la reĝo de la Abaroj.</p></div>


<div type="chapter" rend="doc" id="III">
<head>Ĉapitro III</head>

<epigraph><p>Kiel Kandid forkuris el inter la Bulgaroj
  kaj kio li fariĝis.</p></epigraph>

<p>Nenio estis tiom bela, tiom facilmova, tiom
brila, tiom bonorda kiel la du armeoj. La trumpetoj,
la fajfiloj, la hobojoj, la tamburoj, la kanonoj,
formis tian harmonion, kia neniam estis en infero.
Unue la kanonoj ambaŭflanke terenfaligis proksimume
ses mil homojn; poste la muskedistaro
forigis el la plej bona mondo proksimume naŭ aŭ
dek mil friponojn, kiuj putrigis ĝian supraĵon. La
bajoneto ankaŭ estis la sufiĉa kialo por la morto
de kelkaj miloj da homoj. Sume oni buĉis eble
tridekmil homojn. Kandid, kiu tremis kiel filozofo,
sin kaŝis tiel bone, kiel li povis, dum tiu heroa
buĉado.</p>

<p>Fine, dum la du reĝoj, ĉiu en sia propra tendaro,
ordonis, ke oni kantu <name>Te Deum</name>-ojn, li decidis
iri en alian lokon rezonadi pri la efikoj kaj la
kaŭzoj. Li trapasis amason da mortintoj kaj mortantoj,
kaj atingis apudan vilaĝon; ĝi estis cindrigita;
ĝi estis abara vilaĝo, kiun bruligis la Bulgaroj,
laŭ la leĝoj de la ĝenerala juro. Ĉi tie estis trapikitaj
maljunuloj, kiuj rigardis morti buĉitajn virinojn,
tenantajn siajn infanojn ĉe la sangantaj
mamoj; tie estis junulinoj kun tratranĉitaj ventroj,
kiuj, satiginte la naturajn bezonojn de kelkaj herooj,
ellasis la lastan spiron; aliaj, duone bruligitaj,
kripetegis, ke oni finmortigu ilin. Cerbaĵoj estis
disŝutitaj sur la tero apud tratranĉitaj kruroj kaj
brakoj.</p>

<p>Kandid kiel eble plej rapide forkuris en alian
vilaĝon: ĝi apartenis al la Bulgaroj, kaj estis
ricevinta de la abaraj herooj saman traktadon.
Kandid, ĉiam marŝante sur membroj ankoraŭ vivantaj
aŭ tra ruinoj, finfine atingis ekster la batalkampon,
portante iom da provizaĵo en sia sako,
kaj neniam forgesante F-inon Kunegond. Lia provizaĵo
mankis, kiam li trafis Holandon; sed aŭdinte,
ke en ĉi tiu lando ĉiuj personoj estas riĉaj kaj
kristanaj, li ne dubis, ke oni traktos lin tiel bone,
kiel li estis traktata en la kastelo de lia barona
moŝto, antaŭ ol li estis forpelata pro la belaj okuloj
de F-ino Kunegond.</p>

<p>Li almozpetis ĉe kelkaj gravaj personoj, kiuj
respondis, ke se li daŭrigos tiel konduti, oni fermos
lin en pundomon por lin eduki.</p>

<p>Poste, li sin turnis al iu viro, kiu en granda kunveno
dum unu horo estis ĵus parolanta pri humaneco.
Tiu oratoro, strabe rigardante al li, diris:</p>

<p><q rend="- ">Kion vi faras ĉi tie? Ĉu vi servas la bonan
kaŭzon? (aferon) <note type="footnote" rend="(1)"> Ludvorto; 
en la franca lingvo la vorto <name>cause</name> (kaŭzo)
tradukas la esperantajn vortojn afero kaj kaŭzo. 
<label>Trad.</label></note>.</q></p>


<p><q rend="- ">Ne ekzistas efiko sen kaŭzo, modeste respondis
Kandid, ĉio estas nepre interligita kaj aranĝita
plej bone. Necesis, ke oni forpelu min de apud
F-ino Kunegond, ke mi estu vergata, kaj ke mi
almozpetu panon ĝis mi povos ĝin laborakiri; ĉio
tio ne povis aliel okazi.</q></p>

<p><q rend="- ">Mia amiko, diris al li la oratoro, ĉu vi
kredas, ke la papo estas la Antikristo?</q></p>

<p><q rend="- ">Ĝis nun pri tio mi ne aŭdis, respondis Kandid;
sed ĉu li estas, aŭ ne estas, tio ne povas ŝanĝi la
fakton, ke mankas al mi pano.</q></p>

<p><q rend="- ">Ci ne meritas manĝi panon, diris la alia; for,
fripono, for, malŝatindulo, neniam proksimiĝu al mi.</q></p>

<p>La edzino de la oratoro, rigardinte tra la fenestron,
kaj vidinte homon, kiu dubas ĉu la papo
estas aŭ ne la Antikristo, elverŝis sur lian kapon
plenan&elipse; Ho ĉielo! ĝis kia grado atingas ĉe virinoj
la fervoro al religio!</p>

<p>Iu viro, kiu ne estis baptita, iu bona anabaptisto,
nomita Jakobo, vidis la kruelan kaj malnoblegan
manieron laŭ kiu oni traktis unu el siaj fratoj,
unu estulon kun du piedoj kaj sen plumoj 
<note type="footnote" rend="(1)">Moka aludo al iu 
difino de la fama antikva filozofo
Plato. <label>Trad.</label></note>, kiu
havas animon; li kondukis la fraton hejmen, purigis
lin, donis al li panon kaj bieron, donacis al li du
florenojn kaj volis eĉ lernigi lin labori en siaj
holandaj manufakturoj, en kiuj oni fabrikis persajn
ŝtofojn. Kandid preskaŭ genuiĝante antaŭ li, ekkriis:</p>



<p><q rend="- ">Majstro Panglos prave diris, ke ĉio statas
kiel eble plej bone en ĉi tiu mondo, ĉar mi estas
multe pli forte kortuŝata de via treege granda malavaro
ol de la senkompato de tiu sinjoro kun nigra
mantelo kaj de lia edzino.</q></p>

<p>La morgaŭon, promenante, li renkontis mizerulon,
tute kovritan per pustuloj, kun malvivaj okuloj,
kun nazo ĉirkaŭmanĝita, kun malrekta buŝo, kun
nigraj dentoj kaj gorĝa voĉo, turmentata de fortega
tuso kaj kraĉanta denton ĉe ĉiu peno.</p></div>


<div type="chapter" rend="doc" id="IV">
<head>Ĉapitro IV</head>

<epigraph><p>Kiel Kandid renkontis sian malnovan majstron,
  doktoron Panglos, kaj kio rezultis el tio.</p></epigraph>

<p>Kortuŝate de kompato pli ol de abomeno ĉe la
vido de tiu terura mizerulaĉo, Kandid donis al li
la du florenojn, kiujn li estis ricevinta de la honesta
anabaptisto Jakobo. La fantomo fikse rigardis lin,
ekploris kaj ĵetis sin al li sur la kolon. Timigite,
Kandid malantaŭenpaŝis:</p>

<p><q rend="- ">Ho ve! diris la mizerulo al la alia mizerulo,
ĉu do vi ne rekonas vian karan Panglos?</q></p>

<p><q rend="- ">Kion mi aŭdas? Vi, mia kara majstro! vi,
en tia abomena stato! Kia malfeliĉo okazis al vi?
Kial vi ne plu estas en la plej bela el la kasteloj?
Kio okazis kun F-ino Kunegond, la plej perfekta
el ĉiuj junulinoj, la ĉefverko de l' naturo?</q></p>

<p><q rend="- ">Mi ne plu povas elteni, diris Panglos.</q></p>

<p>Tuj Kandid kondukis lin en la stalon de la
anabaptisto, kie li manĝigis al Panglos iom da
pano; kaj kiam ĉi tiu lasta rebonigis sian farton:</p>

<p><q rend="- ">Nu, demandis Kandid, Kunegond?</q></p>

<p><q rend="- ">Ŝi mortis, respondis Panglos.
Ĉe tiuj vortoj, Kandid svenis; lia amiko rekonsciigis
lin per iom da malbona vinagro, kiu
hazarde troviĝis en la stalo. Kandid remalfermis
la okulojn:</q></p>

<p><q rend="- ">Kunegond mortis! Ha! plej bona mondo,
kie vi estas? Pro kia malsano ŝi mortis? Ĉu ne
pro tio, ke ŝi vidis min forpelata el la bela kastelo
de sinjoro ŝia patro per fortaj piedbatoj?</q></p>

<p><q rend="- ">Ne, diris Panglos; ŝi havis la ventron tratranĉatan
de bulgaraj soldatoj, post kiam ŝi estis
seksperfortita, tiom, kiom estas eble; ili disrompis
la kapon al sinjoro ŝia patro, kiu volis defendi
ŝin; la barona sinjorino estis dispecigata; mia
kompatinda zorgato havis la saman traktadon kiel
la fratino; kaj el la kastelo ne restas ŝtono sur
ŝtono, ne restas unu garbejo, nek unu ŝafo, nek
unu anaso, nek unu arbo; sed ni estis bone venĝataj,
ĉar la Abaroj faris la samon en apuda baronejo,
kiu apartenis al bulgara sinjoro.</q></p>

<p>Ĉe tiu parolado, denove Kandid svenis; sed,
rekonsciiĝinte kaj dirinte ĉion dirindan, li informiĝis
pri la kaŭzo kaj la efiko, kaj pri la sufiĉa kialo,
kiu metis Panglos en tian mizeran staton.</p>

<p><q rend="- ">Ho ve! diris la lasta, estas la amo; la amo,
la konsolanto de l' homa speco, la konservanto de
l' universo, la animo de ĉiuj sentemaj estuloj, la
juna amo.</q></p>

<p><q rend="- ">Ho ve! diris Kandid, mi ĝin konas, tian
amon, tiun reĝon de la koroj, tiun animon de nia
animo; kaj ĝi havigis al mi nur unu kison kaj
dudek piedbatojn sur la postaĵon. Kiel tia bela
kaŭzo povis produkti en vi tiel abomenan efikon?</q></p>

<p><q rend="- ">Ho kara Kandid! vi konis Paket, tiun beletan
servistinon de nia plejnobla baronino; en ŝiaj
brakoj mi ĝuegis kiel en paradizo kaj tio produktis
la inferajn turmentojn, kiuj min forkonsumas; ŝi
estis infektita kaj pro tio eble mortis. Paket ricevis
tiun donacon de tre klera monaĥo, kiu kutimis
ĉion kontroli ĉe la fonto: li ja ricevis la malsanon de
maljuna grafino,
kiu ricevis
ĝin de kavaleria
kapitano, kiu
dankis ĝin al
markizino, kiu
prenis ĝin de jezuito,
kiu, dum
sia noviceco,
kaptis ĝin rekte
de unu el la
kunuloj de Kristofo
Kolumbo.
Mi mem povos
transdoni ĝin al
neniu, ĉar mi
mortiĝas.</q></p>

<p><q rend="- ">Ho Panglos, ekkriis
Kandid, jen stanga genealogio! ĉu la diablo ne
troviĝas ĉe la komenco?</q></p>

<p><q rend="- ">Tute ne, rerespondis ĉi tiu granda homo;
ĝi estis nepre necesa malsano en la plej bona
mondo, ĝi estis necesa rimedo. Ja se Kolumbo ne
estus kaptinta en iu insulo de Ameriko tiun malsanon,
kiu putrigas la fonton de la nasko, kiu ofte
eĉ malhelpas la naskon, kio evidente tute kontraŭas
la celon de la naturo, ne ne havus la ĉokoladon
nek la koĉenilon; necesas ankaŭ atenti, ke ĝis
hodiaŭ, sur nia kontinento, tiu malsano, kiel la
interargumentemo, karakterizas nin. La Turkoj,
la Hindoj, la Persoj, la Ĉinoj, la Siamanoj, la
Japanoj ĝin ankoraŭ ne konas; sed ekzistas sufiĉa
kialo por ke siavice, post kelkaj jarcentoj, ili ankaŭ
ĝin konos. Dume, ĝi mirinde progresis inter ni,
kaj precipe en tiuj grandaj armeoj, konsistantaj el
honestaj dungitoj, bone edukitaj, kiuj decidas pri
la sorto de la Ŝtatoj; oni povas certigi, ke, kiam
tridek mil viroj enviciĝe batalas kontraŭ samnombra
armeo, ambaŭflanke estas proksimume dudek mil
sifilisuloj.</q></p>

<p><q rend="- ">Tio estas admirinda, diris Kandid; sed necesas,
ke vi resaniĝu.</q></p>

<p><q rend="- ">Nu, kiel mi povus? diris Panglos; mi estas
tute senmona, amiko, kaj, sur la tuta amplekso de
ĉi tiu terglobo, ni ne povas ricevi senpage ian ajn
kuracilon, krom se iu pagas donace por ni.</q></p>

<p>Ĉi lasta diro decidigis Kandid; li iris al la 
bonfarema anabaptisto Jakobo, genuiĝis antaŭ li,
kaj faris tiel kortuŝan priskribon pri la stato de sia
amiko, ke la bonulo ne ŝanceliĝis kompate helpi
doktoron Panglos; li kuracigis lin per siaj elspezoj.
Dum la resaniĝo Panglos perdis nur unu okulon
kaj unu orelon. Li havis belan skribmanieron kaj
konis perfekte aritmetikon. La anabaptisto Jakobo
faris el li sian libroteniston. Post du monatoj,
devigate veturi al Lisbono pro komercaj aferoj, li
veturigis en sia ŝipo la du filozofojn. Panglos
klarigis al li, ke ĉio estis kiel eble plej bona.
Jakobo ne havis saman opinion.</p>

<p><q rend="- ">Ŝajnas, li diris, ke la homoj iom difektis la
naturon, ĉar ili ne naskiĝis lupoj, kaj ili fariĝis
lupoj. Dio donis al ili nek kanonon, nek bajoneton
por sin interbuĉi. Same mi povus argumenti pri la
bankrotantoj kaj la juĝistaro, kiu kaptas la bienojn
de la bankrotantoj por senigi je ili la kreditantojn.</q></p>

<p><q rend="- ">Ĉio tio estis nepre necesa, rebatis la unuokula
doktoro, kaj la apartaj malfeliĉoj faras la ĝeneralan
feliĉon, tiel, ke ju pli estas da apartaj malfeliĉoj,
des pli ĉio statas bone.</q></p>

<p>Dum li rezonadis, la vetero malheliĝis, blovis
la ventoj el la kvar anguloj de l' mondo, kaj la
ŝipo estis atakata de plej terura uragano, kiam
estis videbla la haveno de Lisbono.</p></div>


<div type="chapter" rend="doc" id="V">
<head>Ĉapitro V</head>

<epigraph><p>Uragano, ŝiprompo, tertremo, kaj kio okazis kun
 doktoro Panglos, kun Kandid kaj la anabaptisto Jakobo.</p></epigraph>

<p>La duono el la pasaĝeroj estis tiom malfortiĝintaj,
mortiĝantaj pro tiuj nekompreneblaj premdoloroj,
kiujn la ŝipŝanceliĝo metas en la nervojn,
en la fluidaĵojn de l' korpo, svingiĝantajn en kontraŭaj
direktoj, ke ĝi eĉ ne havis la forton atenti
pri la danĝero. La alia duono kriadis kaj preĝadis;
la veloj estis disŝiritaj, la mastoj rompitaj, la ŝipo
disfendita. Laboris, kiu povis, neniu aŭdis aliun,
neniu komandis. La anabaptisto iom helpis la manovron;
li estis sur la ferdeko; iu furioza ŝipisto
malmilde batis kaj ĵetis lin sur la plankon; sed
pro la bato, kiun li donis, la ŝipisto ricevis tiom
fortan skuon, ke li falis el la ŝipo kun la kapo
malsupren. Li restis pendigita kaj alkroĉita ĉe
rompita peco el masto. La bona Jakobo kuras por
helpi al li, helpas lin suprenleviĝi, kaj pro sia
streĉo li falas en la maron, ĉe la vido de la ŝipisto,
kiu lasis lin perei, ne komplezante lin eĉ per rigardo.</p>

<p>Kandid alproksimiĝas, vidas sian bonfarinton,
kiu reaperas dum unu momento kaj falas poste por
ĉiam en la abismon. Li volas sin ĵeti en la maron;
la filozofo Panglos tion malhelpas, pruvante al li,
ke la rodo de Lisbono estis formita tute speciale por 
ke en ĝi dronu tiu anabaptisto. Dum <emph>apriore</emph> 
<note type="footnote" rend="(1)">Antaŭeksperimente.</note>
li tion pruvas, la ŝipo fendiĝas, ĉio pereas krom
Panglos, Kandid kaj tiu bruta ŝipisto, kiu dronigis
la virtan anabaptiston; la fripono bonŝance naĝis
al la marbordo, kien Panglos kaj Kandid estis
portataj sur tabulo.</p>

<p>Kiam ili rekonsciiĝis iomete, ili marŝis al Lisbono;
restis al ili iom da mono, per kiu ili esperis
sin savi el malsato post ilia saviĝo el la uragano.</p>

<p>Apenaŭ enirinte la urbon, priplorante la morton
de sia bonfaranto, ili sentas subpiede la teron
tremanta <note type="footnote" rend="(2)">Temas pri la 
tertremo en Lisbono, kiu okazis la 1-an
de novembro 1715, kaj kiu pereigis proksime 15000 
personojn. <label>Trad.</label></note>; la maro ŝaŭmegante suprenleviĝas en
la haveno, kaj disrompas la ŝipojn, kiuj ankre restadis.
Kirlaĵoj el flamo kaj cindro kovras la stratojn
kaj la publikajn placojn; la domoj disfalas, la
tegmentoj renversiĝas sur la fundamentojn, kaj la
fundamentoj disĵetiĝas; tridek mil loĝantoj ĉiuaĝaj
kaj ĉiuseksaj estas subpremegataj per la ruinoj.</p>

<p>La ŝipisto diris fajfante kaj blasfemante: <q rend="«»">Ĉi tie
oni povos ion gajni</q>.</p>

<p><q rend="- ">Kia povas esti la sufiĉa kialo de ĉi tiu fenomeno?
 diris Panglos.</q></p>

<p><q rend="- ">Jen estas la lasta tago de l' mondo ekkriis
Kandid.</q></p>

<p>La ŝipisto senprokraste kuras mezen en la rompaĵojn,
maltimas la morton por trovi monon, li sukcesas,
ĝin kaptas, ebriiĝas, kaj fordorminte sian
ebriecon, aĉetas la karesojn de la unua bonvolema
fraŭlino, kiun li renkontas sur la ruinoj de la detruitaj
domoj, kaj meze de mortantoj kaj mortintoj.
Panglos tamen tiris lin ĉe la maniko kaj diris:
<q rend="«»">Mia amiko, tio ne decas, vi malobeas al la universala
saĝo, vi malbone pasigas vian tempon.</q></p>

<p><q rend="- ">Kapo kaj sango! respondis la alparolito, mi
estas maristo kaj naskiĝis en Batavio; kvarfoje
mi metis la piedojn sur la krucifikson ĉe kvar
vojaĝoj en Japanion <note type="footnote" rend="(1)">Sekve 
de konspiro de kristanoj en Japanio, la imperiestro
Ĵemic ediktis, ke oni forpelu ĉiujn fremdulojn. Nur la
Holandanoj, kiuj eltrovis kaj denuncis la komploton, estis
rajtigitaj resti, kondiĉe, ke ili malkonfesu la kristanismon kaj
publike piedpremu krucifikson. <label>Trad.</label></note>, ci 
vere bonelektis la viron
al kiu ci volas prediki cian universalan saĝon!</q></p>

<p>Kelkaj ŝtonaj fragmentoj estis vundintaj Kandid;
li sterniĝis sur la strato kaj estis kovrita de rompaĵoj.
Li diris al Panglos:</p>

<p><q rend="- ">Ho ve, havigu al mi iom da vino kaj oleo;
mi mortiĝas.</q></p>

<p><q rend="- ">Ĉi tiu tertremo ne estas novaĵo, respondis
Panglos; la urbo Lima en Ameriko spertis la samajn
skuojn lastan jaron; samaj kaŭzoj, samaj efikoj:
certe ekzistas subtera sulfura tavolo de Lima ĝis
Lisbono.</q></p>

<p><q rend="- ">Tio estas tre kredebla, diris Kandid; sed pro
Dio, iom da oleo kaj vino.</q></p>

<p><q rend="- ">Nu, kredeble? rebatis la filozofo; mi asertas,
ke tio estas pruvita.</q></p>

<p>Kandid senkonsciiĝis, kaj Panglos alportis al
li iom da akvo el proksima fontano.</p>



<p>
#33</p>

<p>La morgaŭon, trovinte iom da manĝaĵoj, ŝoviĝinte
sub rompaĵojn, ili reakiris iom da forto.
Poste ili kunlaboris kun aliaj personoj, por helpi al
la loĝantoj, kiuj bonŝance evitis la morton. Kelke
da civitanoj, al kiuj ili helpis, regalis ilin per tagmanĝo
tiom bona, kiom ebla ĝi povis esti en tia
ruinegiĝo; estas vere, ke la manĝado estis malgaja;
la kunmanĝantoj surverŝis sian panon per larmoj;
sed Panglos konsolis ilin, klarigante, ke tio estas
normala:</p>

<p><q rend="- ">Tial ke, li diris, ĉio ĉi kio estas, tio plej
bonas: tial ke se vulkano estas en Lisbono, ĝi ne
povas esti alie; tial ke estas neeble, ke la aferoj
estu ne tiaj, kiaj ili estas; tial ke ĉio estas bona.</q></p>

<p>Malgranda, nigra viro, intima kun la Inkvizicio,
kiu sidis apud li, ĝentile ekparolis:</p>

<p><q rend="- ">Ŝajnas, ke sinjoro ne kredas je la origina
peko: tial ke, se ĉio estas plej bona, sekve ne
okazis peko nek puno.</q></p>

<p><q rend="- ">Mi tre humile petas pardonon de via Moŝto,
respondis Panglos ankoraŭ pli ĝentile, tial ke la
pekfalo de l' homo kaj la malbeno estis entenataj
en la plej bona el la mondoj eblaj.</q></p>

<p><q rend="- ">Ĉu do sinjoro ne kredas je la libero? diris
la intimulo.</q></p>

<p><q rend="- ">Via Moŝto pardonos al mi, diris Panglos;
la libero povas ekzisti kun la nepra neceso: tial
ke estis necese, ke ni estu liberaj; tial ke fine la
determinita volo&elipse;</q></p>

<p>Panglos estis ĉe la mezo de sia frazo, kiam la
intimulo kapsignis al sia armita servistaĉo, kiu
donis al li por trinki vinon el Porto aŭ el Oporto.</p></div>


<div type="chapter" rend="doc" id="VI">
<head>Ĉapitro VI</head>

<epigraph><p>Kiel oni faris belegan bruligon <note type="footnote" rend="(1)">Tiu 
  bruligo reale okazis la 26. junio 1756.</note> por malhelpi la
  tertremojn, kaj kiel Kandid estis sidvange punfrapata.</p></epigraph>

<p>
Post la tertremo, kiu detruis la tri kvaronojn
de Lisbono, la saĝuloj el la lando ne povis trovi
pli efikan rimedon por malhelpi kompletan ruiniĝon
ol doni al la popolo belan religian punbruligon;
estis decidite de la universitato de Koimbre 
<note type="footnote" rend="(2)">La Universitato de 
Lisbono estis jam depost 1308 translokita
en la urbon Koimbre (portugale: Coimbre).</note>, ke
la spektaklo de kelkaj personoj bruligataj per malvigla
fajro, dum granda ceremonio, estas nepre
bona rimedo por malhelpi la teron tremi.</p>

<p>Oni konsekvence kaptis Biskajanon, kiu estis
edziĝinta kun sia sambaptopatrino <note type="footnote" rend="(3)">En 
615 la papo Dieudone malpermesis la edziĝon inter
gesambaptopatroj: <foreign>Nullus christianus suam commatrem im
conjugium susciperet debet.</foreign></note>, kaj du
Portugalojn, kiuj ĉe manĝado de kokido deprenis ties
lardon; post la tagmanĝo oni venis por ligi doktoron
Panglos kaj lian disĉiplon Kandid, unu pro
tio ke li parolis, kaj la alian, ĉar li aŭskultis kun
aproba mieno: ambaŭ estis apartigite kondukataj
en ĉambrojn, kie regis ega freŝo kaj en kiuj la
suno neniam maloportunis; ok tagojn poste, oni
vestis ilin per iu <q rend="«»">san-benito</q> <note type="footnote" rend="(4)">Flava 
jako, per kiu la inkvizitoroj vestis la bruligotojn.</note>, kaj oni ornamis
iliajn kapojn per paperaj mitroj. Sur la mitro kaj
la <q rend="«»">san-benito</q> de Kandid estis pentritaj flamoj
renversitaj kaj diabloj, kiuj havis nek ungojn, nek
vostojn; sed la diabloj de Panglos havis ungojn
kaj vostojn kaj la flamoj staris nerenversite. Estante
tiele vestitaj, ili procesie marŝis, kaj aŭdis tre kortuŝan
predikon, kiun sekvis bela unutona muziko.
Kandid estis kadence sidvange batata, dum oni
kantis; la Biskajano kaj la du homoj, kiuj ne volis
manĝi lardon, estis bruligataj, kaj Panglos estis
pendigata, kvankam tio estis ne kutima <note type="footnote" rend="(5)">La 
Inkvizicio ne kutimis pendigi herezulojn.</note>. La
saman tagon, la tero denove tremadis kun terura
brukrakado <note type="footnote" rend="(6)">Efektive
okazis aliaj tremoj en 1756.</note>.</p>


<p>Ekterurite, konsternite, duonfreneziĝinte, tute
sangante, Kandid diris al si: <q rend="«»">Se ĉi tie estas la
plej eble bona mondo, kiaj do estas la aliaj? Ne tre
gravas mia sidvanga frapado, tion mi jam spertis
ĉe la Bulgaroj; sed, ho, mia kara Panglos! la plej
eminenta el la filozofoj, ĉu estas eble, ke mi vidis
vin pendigata, ne konante eĉ la kialon! Ho, mia
kara anabaptisto! la plej bona el la homoj, ĉu estas
eble, ke vi dronis en la haveno! Ho, fraŭlino
Kunegond, la plej inda el ĉiuj, ĉu estas eble, ke
oni trafendis al vi la ventron!</q></p>

<p>Aŭdinte predikon, ricevinte batojn sur la postaĵon,
absolvon kaj benon, li revenis apenaŭ povante stari,
kiam maljunulino aliris al li kaj diris:
<q rend="«»">Mia filo, havu kuraĝon; iru kun mi.</q></p></div>


<div type="chapter" rend="doc" id="VII">
<head>Ĉapitro VII</head>

<epigraph><p>Kiel maljunulino flegis Kandid, kaj kiel li retrovis.
  la amatinon.</p></epigraph>

<p>Kandid ne perdis kuraĝon, kaj sekvis la maljunulinon
en domaĉon; ŝi donis al li poton da
pomado por ke li ŝmiru sin, donis al li por manĝi
kaj trinki; ŝi montris al li malgrandan liton sufiĉe
puran; estis apud la lito kompleta vestaro. <q rend="«»">Manĝu,
trinku kaj dormu, ŝi diris al li, zorgas pri vi Nia
Sinjorino de Atoĥa, sinjorego sankta Antonio de
Padova, sinjorego sankta Jakobo de Kompostel:
mi revenos morgaŭ.</q></p>

<p>Kandid, mirigite de ĉio, kion li vidis, de ĉio,
kion li suferis, kaj ankoraŭ pli de la bonkoreco de
la maljunulino, volis al ŝi kisi la manon. <q rend="«»">Ne mian
manon vi devas kisi, diris la maljunulino; mi revenos morgaŭ.
Ŝmiru vin per pomado, manĝu kaj dormu.</q></p>

<p>Kandid, malgraŭ tiom da malfeliĉoj, manĝis kaj
dormis. La morgaŭon la maljunulino alportas al li
matenmanĝon, ekzamenas lian dorson, frotŝmiras
lin per alia pomado; poste ŝi alportas al li tagmanĝon,
ŝi revenas vespere, kaj kunportas vespermanĝon.
La postmorgaŭon, ŝi faris samajn klopodojn.</p>

<p><q rend="«»">Kiu vi estas? ĉiam demandis al ŝi Kandid;
kiu inspiris al vi tiom da bonkoreco? Kiel mi
povas danki al vi?</q></p>

<p>La bonulino neniam respondis; ŝi revenis ĉirkaŭ
la vespero kaj ne kunportis manĝon. <q rend="«»">Iru kun mi,
ŝi diris, kaj silentu</q>. Ŝi prenas lin ĉe la brako
kaj lin subtenante marŝas kun li sur la kamparo
proksimume dum triona kilometro. Ili atingis izolan
domon, ĉirkaŭitan per ĝardeno kaj kanaloj. La
maljunulino frapas pordeton. Oni malfermas; ŝi
kondukas Kandid, laŭ kaŝa ŝtuparo, en orumitan
kabineton, sidigas lin sur orŝtofan kanapon, kaj
ferminte la pordon foriras. Kandid kredis sonĝi,
kaj rigardis sian tutan vivon kiel malfeliĉigan
sonĝon, kaj la nunan momenton kiel agrablan
sonĝon.</p>

<p>La maljunulino baldaŭ reaperis; ŝi pene subtenis
tremantan virinon, kun majesta staturo, brilornamitan
per juveloj kaj vuale kovritan.</p>

<p><q rend="«»">Demetu ĉi tiun vualon</q>, diris al Kandid la
maljunulino. La junulo alproksimiĝas; per tima
mano li levas la vualon. Kia momento! kia surprizo!
Li kredas vidi fraŭlinon Kunegond; li fakte
ŝin vidas; estis ŝi mem. Mankas al li forto, li ne
povas eldiri vorton, li falas al ŝiaj piedoj. Kunegond
falas sur la kanapon. La maljunulino superverŝas
ilin per alkoholaĵoj, ili rekonsciiĝas, ili interparolas,
unue per interrompaj mallongaj vortoj, demandoj
kaj respondoj, kiuj intermiksiĝas, per ĝemetoj,
larmoj, krioj. La maljunulino rekomendas, ke ili
faru malpli da bruo kaj lasas ilin solaj.</p>

<p><q rend="- ">Nu! estas vi, diris al ŝi Kandid, vi vivas, mi
retrovas vin en Portugalio! Oni do ne seksperfortis
vin? Oni do ne tranĉis al vi la ventron, kiel al mi
certigis filozofo Panglos?</q></p>

<p><q rend="- ">Jes, fakte, tio okazis, diris la bela Kunegond;
sed oni ne ĉiam mortas pro tiaj akcidentoj.</q></p>

<p><q rend="- ">Sed ĉu viaj gepatroj ne estis mortigataj?</q></p>

<p><q rend="- ">Tio bedaŭrinde estas ja vera.</q></p>

<p><q rend="- ">Kaj via frato?</q></p>

<p><q rend="- ">Mia frato ankaŭ estis mortigata.</q></p>

<p><q rend="- ">Kaj kial vi estas en Portugalio? kaj kiel vi
eksciis, ke ankaŭ mi estas tie? kaj pro kia stranga
aventuro vi kondukis min en ĉi tiun domon?</q></p>

<p><q rend="- ">Mi klarigos al vi ĉion, respondis la sinjorino,
sed antaŭe vi devas rakonti ĉion, kio okazis al vi
depost la senpeka kiso, kiun vi donis al mi kaj la
piedbatoj, kiujn vi ricevis.</q></p>

<p>Kandid respektplene respondis; kaj, kvankam
konsternita li estis, kvankam malforta estis lia
voĉo, kvankam lia spino ankoraŭ doloretis, li
rakontis ĉion, kion li spertis depost la momento
de ilia disiĝo. Kunegond ĉielen levis la okulojn;
ŝi larmis, eksciante pri la morto de la bona anabaptisto
kaj de Panglos, post tio ŝi parolis jene al
Kandid, kiu aŭskultegis kaj avidege ŝin rigardis.</p></div>


<div type="chapter" rend="doc" id="VIII">
<head>Ĉapitro VIII</head>

<epigraph><p>Historio de Kunegond.</p></epigraph>

<p><q rend="«»">Mi estis en lito kaj dormegis, kiam plaĉis al la
Ĉielo sendi Bulgarojn en nian belan kastelon de
Thunder-ten-tronckh; ili tranĉis la gorĝon de mia
patro kaj de mia frato, kaj dispecigis mian patrinon.
Iu granda Bulgaro, ses futojn alta, konstatante, ke
ĉe tia spektaklo mi senkonsciiĝis, ekkomencis min
seksperforti; tio redonis al mi la konscion, mi kriis,
baraktis, mordis, ungovundetis, mi volis elŝiri la
okulojn de tiu granda Bulgaro, ne sciante, ke tio,
kio okazis en la kastelo de mia patro, estis kutima
afero: la perfortulo trabatis mian flankon per
tranĉilo kaj faris vundon, kies postsignon mi ankoraŭ portas.</q></p>

<p><q rend="- ">Ho ve! tiun postsignon mi esperas Vidi,
diris la naiva Kandid.</q></p>

<p><q rend="- ">Ĝin vi vidos, diris Kunegond; sed ni daŭrigu.</q></p>

<p><q rend="- ">Vi daŭrigu, diris Kandid.
La sekvon de sia historio ŝi rakontis tiele:
«Bulgara kapitano eniris, li vidis min tute sanganta,
kaj la soldato ne atentis lin. La kapitano
ekkoleris pro la nerespektemo al li de la perfortulo
kaj mortigis lin kuŝantan sur mia korpo. Poste
li min bandaĝigis, kaj kondukis kiel militkaptiton
en sian kazernon. Mi lavis lian malgrandan kvanton
da ĉemizoj, mi kuiris liajn manĝaĵojn; mi devas
konfesi, ke li opiniis min tre bela, kaj mi ne neos,
ke li estis belstatura kaj havis blankan kaj glatan
haŭton; cetere ne tre sprita li estis kaj ne tre
klera: oni tuj povis konstati, ke ne edukis lin
doktoro Panglos.</q></p>

<p><q rend="« ">Post tri monatoj, perdinte sian monon kaj
ŝaton al mi, li vendis min al iu judo nomita don
Isaĥar, kiu ŝakris en Holando kaj en Portugalio,
kaj kiu pasie ŝatis la virinojn. Tiu judo tre forte
ligiĝis al mia persono, sed li ne povis ĝin venki;
mi pli bone rezistis al li ol al la bulgara soldato:
digna persono povas unu fojon esti seksperfortata,
sed ĝia virto pro tio plifirmiĝas. La judo, por akiri
mian favoron, kondukis min en ĉi tiun kamparan
domon. Ĝis nun mi kredis, ke ne ekzistas sur la
tero io pli bela ol la kastelo de Thunder-ten-tronckh;
mi seniluziiĝis.</q></p>

<p><q rend="« ">Iun tagon la granda inkvizitoro ekvidis min
ĉe diservo; li multe rigardis min oblikve kaj avide,
kaj sciigis, ke li bezonis paroli al mi pri sekretaj
aferoj. Oni kondukis min en lian palacon; mi
sciigis al li mian devenon; li klarigis, ke estas ne
inda je mia rango aparteni al izraelido. Je lia
nomo oni proponis al don Isaĥar, ke li transcedu
min al la sinjorego.</q></p>

<p><q rend="« ">Don Isaĥar, kiu estas la bankiero de la kortego
kaj influhava persono, ne konsentis tian proponon.
La inkvizitoro minacis lin je bruligo. Fine la judo
timigite faris kontrakton, laŭ kiu la domo kaj mi
komune apartenos al ambaŭ; ke la judo estos la
ĝuanto lunde, merkrede kaj sabate, kaj la inkvizitoro
dum la aliaj tagoj. Jam de ses monatoj daŭras
tiu konvencio. Ne sen interdisputoj: ĉar ofte estis
malfacile decidi, ĉu la nokto de sabato ĝis dimanĉo
apartenas al la
malnova leĝo aŭ
al la nova. Ĝis
nun mi rezistis
al ambaŭ; kaj
mi kredas, ke
pro tio mi ĉiam
estis amata.</q></p>

<p><q rend="« ">Fine, por
forigi la malfeliĉegon,
kiun kaŭzas tertremoj
kaj timigi don
Isaĥar, plaĉis al
sinjorego la inkvizitoro
solene fari bruligon. Li
honoris min per
invito. Tre bonan lokon
mi ricevis; oni alportis al la sinjorinoj refreŝigaĵojn inter
la diservo kaj la ekzekuto. Verdire mi sentis abomenon,
vidante bruli tiujn du judojn kaj tiun honestan
Biskajanon, kiu edziĝis kun sia sambaptopatrino, sed
kia estis mia surprizo, mia teruro, mia maltrankvilo,
kiam mi vidis en <q rend="«»">san-benito</q> kaj sub mitro, vizaĝon,
kiu similis al tiu de Panglos! Mi frotis al mi
la okulojn, atente rigardante, mi vidis lin pendigita;
mi svenis. Apenaŭ mi estis rekonsciiĝinta, ke mi ekvidis
vin senvestigita, tute nuda: tio estis plej alta
grado da abomeno, da konsterno, da doloro, da malespero.
Mi diros al vi, ke via haŭto vere estas eĉ pli
blanka kaj havas karnokoloron pli perfektan ol tiu
de mia kapitano de Bulgaroj. Tia vido duobligis
ĉiujn sentojn, kiuj min premŝarĝis, kiuj min forkonsumis.
Mi ekkriis, mi volis diri: <q rend="«»">Haltu, barbaroj!</q>
sed la voĉo mankis al mi, kaj miaj krioj
estus senutilaj.</q></p>

<p>Kiam vi estis forte batata sur la sidvangojn:
<q rend="«»">Kiel povas okazi, mi diris, ke la aminda Kandid
kaj la saĝa Panglos troviĝas en Lisbono, unu por
ricevi cent vipobatojn, kaj la alia por esti pendigata
laŭ ordono de sinjorego la inkvizitoro, kies amatino
mi estas? Panglos tre kruele trompis min, kiam li
diris, ke ĉio statas plej bone.</q></p>

<p><q rend="«»">Maltrankviligite, konsternigite, jen pro kolero
estante duonfreneza, kaj jen preskaŭ morta pro
malforteco, mia penso estis tute okupita de la buĉo
al mia patro, al mia patrino, al mia frato, pri la
malrespektego de mia malbela bulgara soldato, pri
la tranĉilbato, kiun li donis al mi, pri mia servuteco,
pri mia kuira metio, pri mia bulgara kapitano,
pri mia malbela don Isaĥar, pri mia abomena inkvizitoro,
pri la pendigo al doktoro Panglos, pri tiu
granda <foreign>miserere</foreign> kun ludo de unutona muziko, dum
kiu oni batis vin sur la sidvangojn, kaj ĉefe pri
la kiso, kiun al vi mi donis malantaŭ ekranego, la
tagon, kiam mi vidis vin por la lasta fojo. Mi
laŭdis al Dio, kiu revenigis vin al mi, post tiom
da afliktoj. Mi rekomendis al la maljunulino, ke ŝi
zorgu pri vi, kaj konduku vin ĉi tien, tuj kiam 
ŝi povos. Ŝi tre bone plenumis mian komision; 
mi ĝuis la neesprimeblan plezuron revidi vin, aŭdi
vin, paroli al vi. Vi kredeble malsategas; grandan 
apetiton mi havas; ni komencu per vespermanĝo.</q></p>

<p>Jen ili ambaŭ altabliĝas; kaj, post la vespermanĝo,
ili reokupas la belan kanapon, pri kiu ni
jam parolis; ili estis tie, kiam sinjoro don Isaĥar,
unu el la mastroj de la domo, alvenis. Estis sabate.
Li venis por ĝui siajn rajtojn, kaj klarigi sian
delikatan amon.</p></div>


<div type="chapter" rend="doc" id="IX">
<head>Ĉapitro IX</head>

<epigraph><p>Kio okazis kun Kunegond, kun Kandid,
  kun la ĉefinkvizitoro kaj kun judo.</p></epigraph>

<p>Tiu Isaĥar estis la plej kolerema hebreo, kiun
oni vidis en Izraelio, depost la kaptiteco en Babilono.
<q rend="«»">Kio! li diris, hundeca galileanino, ĉu do ne
sufiĉas al vi la sinjorego inkvizitoro? Ĉu necesas,
ke ĉi tiu fripono estu ankaŭ partoprenanto?</q>
Dirante tion, li elprenas longan ponardon, kiun li
ĉiam kunportis, kaj, kredante, ke lia kontraŭulo ne
havis armilojn, li sin ĵetas al Kandid; sed nia bona
Vestfaliano estis ricevinta de la maljunulino belan
spadon kun kompleta vestaro. Li elprenas la spadon,
kvankam li estis pacema, kaj mortfaligas la izrealidon
sur la plankon, ĉe la piedoj de la bela Kunegond.</p>

<p><q rend="- ">Sankta Virgino! ŝi ekkriis, kio okazos kun
ni? Homo ĉe mi mortigita! se venos juĝistaro, ni
pereos.</q></p>

<p><q rend="- ">Se Panglos ne estus pendigita, diris Kandid,
li donus al ni ĉi-okaze bonan konsilon, ĉar li estis
granda filozofo. Ĉe lia foresto ni petu konsilon al
la maljunulino.</q></p>

<p>Ŝi estis tre prudenta, kaj komencis diri sian
opinion, kiam malfermiĝis alia malgranda pordo.
Estis unu horo post noktomezo, komenciĝis dimanĉo.
Tiu tago apartenis al la sinjorego inkvizitoro. Li
eniras kaj vidas la sidvange batitan Kandid kun
spado en la mano, mortinton sterniĝinta surtere,
Kunegond frenezaspekta kaj la maljunulinon, donanta
konsilojn.</p>

<p>En ĉi tiu momento jen kio okazis en la animo
de Kandid, kaj kiel li rezonis: <q rend="«»">Se ĉi tiu sankta
homo vokas por helpo, li nepre bruligos min; li
povos same fari pri Kunegond, li jam senkompate
vipigis min; li estas mia amkonkuranto; mi nun
mortigas, ne temas ŝanceliĝi.</q> Tiu rezono estis
decida kaj rapida; kaj, ne donante tempon al la
surprizita inkvizitoro retrovi sian memregecon, li
trapikas kaj ĵetas lin apud la judon.</p>

<p><q rend="- ">Jen alia bela afero, diris Kunegond; ne plu
ekzistas pardoneblo; ni estas ekskomunikataj, alvenis
nia lasta horo. Ĉu estas eble, ke tiom milda
homo, kia vi estas, povis en du minutoj mortigi
unu judon kaj unu prelaton?</q></p>

<p><q rend="- ">Mia bela fraŭlino, respondis Kandid, kiam
oni estas amanta, ĵaluza kaj vipita de la Inkvizicio,
oni pro kolero perdas la konscion.</q></p>

<p>Tiam la maljunulino ekparolis: <q rend="«»">En la stalo
estas tri andaluziaj ĉevaloj, kun siaj seloj kaj bridoj:
la brava Kandid pretigu ilin; sinjorino havas monerojn kaj
diamantojn: ni tuj ekrajdu, kvankam mi
povas sidi nur sur unu vango, kaj ni iru al Kadiz;
estas plej eble bela vetero, kaj estas granda plezuro
vojaĝi ĉe la malvarmeto de l' nokto.</q></p>

<p>Tuj Kandid selas la tri ĉevalojn. Kunegond, la
maljunulino kaj li trarajdas tridek mejlojn senhalte.
Dum ili foriris, la sankta ino Hermandad venas en
la domon; oni entombigas la sinjoregon en bela
preĝejo kaj oni ĵetas Isaĥar en la rubejon.</p>

<p>Kandid, Kunegond kaj la maljunulino estis jam
en la malgranda urbo Avacena, meze en la montoj
de Siera-Morena; kaj ili jene parolis en gastejo.</p></div>


<div type="chapter" rend="doc" id="X">
<head>Ĉapitro X</head>

<epigraph><p>En kia mizerego Kandid, Kunegond kaj la maljunulino
  alvenas en Kadiz, kaj pri ilia enŝipiĝo.</p></epigraph>

<p><q rend="- ">Kiu do sukcesis ŝteli miajn monerojn kaj miajn
diamantojn? diris plorante Kunegond. Per kio ni
vivos? kiel ni faros? kie trovi inkvizitorojn kaj
judojn, kiuj donacos al mi aliajn?</q></p>

<p><q rend="- ">Ho ve! diris la maljunulino, mi tre suspektas,
ke la ŝtelinto estas tiu respektinda kordeliero 
<note type="footnote" rend="(1)">Monaĥo el la societo de franciskanoj.</note>,
kiu tranoktis kun ni ĉe la sama gastejo en Badajoz;
Dio gardu min, ke mi faru nepravan juĝon! sed
dufoje li eniris nian ĉambron; kaj foriris longe
antaŭ ni.</q></p>

<p><q rend="- ">Ho ve! diris Kandid, la bona Panglos jam
ofte pruvis al mi, ke la riĉoj de la tero estas
komunaj por ĉiuj homoj, ke ĉiu pri ili havas saman
rajton. Laŭ tiuj principoj, tiu kordeliero devus
almenaŭ lasi al ni sufiĉon por fini nian vojaĝon.
Ĉu do restas al vi nenio, mia bela Kunegond?</q></p>

<p><q rend="- ">Ne eĉ unu monero, ŝi diris.</q></p>

<p><q rend="- ">Kion fari? diris Kandid.</q></p>



<p><q rend="- ">Ni vendu unu el la ĉevaloj, diris la maljunulino;
mi postsele sidos kun fraŭlino, kvankam
mi povas sidi nur sur unu vango, kaj ni atingos
Kadiz.</q></p>

<p>En la sama gastejo estis prioro de benediktanoj,
li malkare aĉetis la ĉevalon. Kandid, Kunegond
kaj la maljunulino pasis tra Lucena, tra Ŝilas, tra
Lebriksa, kaj fine venis al Kadiz. Ĉi tie oni ekipis
ŝiparon por milite prudentigi la respektindajn jezuitojn
de Paragvajo, kiujn oni kulpigis, ke ili
ribeligis unu el siaj hordoj kontraŭ la reĝoj de
Hispanio kaj Portugalio, apud la urbo Sankta Sakramento.
Kandid, kiu militservis ĉe la Bulgaroj,
faris antaŭ la generalo de la malgranda armeo
bulgaran ekzercadon kun tiom da eleganta facilo,
da rapido, da lerto, da fiero, da facilmoveco,
ke oni donis al li por komandi infanterian roton.
Jen li estas kapitano; li enŝipiĝas kun fraŭlino
Kunegond, la maljunulino, du servistoj, kaj du
andaluziaj ĉevaloj, kiuj apartenis al sinjoro la
granda inkvizitoro de Portugalio.</p>

<p>Dum la marvojaĝo ili multe rezonadis pri la
filozofio de la kompatinda Panglos.</p>

<p><q rend="- ">Ni iras en alian mondon, diris Kandid; sendube
estas en tiu, kie ĉio estas bona: ĉar estas
konfesende, ke oni povus iom ĝemi pro tio, kio
fizike kaj morale okazas en la nia.</q></p>

<p><q rend="- ">Per mia tuta koro mi amas vin, diris Kunegond;
sed mi ankoraŭ havas la animon tute
timigita de tio, kion mi vidis, de tio, kion mi spertis.</q></p>

<p><q rend="- ">Ĉio bone prosperos, respondis Kandid; la
maro de ĉi tiu nova mondo jam estas pli bona ol
tiuj en Eŭropo; ĝi estas pli kvieta, la ventoj pli
konstantaj. Certe estas la nova mondo, kiu estas
la kiel eble plej bona mondo.</q></p>

<p><q rend="- ">Tia estu la volo de Dio! diris Kunegond;
sed mi estis tiom terure malfeliĉa en la malnova,
ke mia koro ne plu kapablas esperi.</q></p>

<p><q rend="- ">Vi plendas, diris la maljunulino! ho ve! vi
ne spertis tiajn malfeliĉojn, kiaj estis la miaj.</q></p>

<p>Kunegond preskaŭ ekridis, kaj opiniis, ke tiu
bonulino estas tre amuza, pretendante, esti pli malfeliĉa
ol ŝi. <q rend="«»">Ho ve! ŝi diris al ŝi, mia bonulino,
krom se vi estis seksperfortata de du Bulgaroj, se
vi ricevis du tranĉilpikojn en la ventron, se oni
fordetruis al vi du kastelojn, mortigis ĉe via vido
du patrojn kaj du patrinojn, kaj se vi havis du
amatojn vipitajn ĉe religia bruligo, mi ne vidas,
ke vi superas min tiurilate; aldonu, ke mi naskiĝis
baronino kun sepdek du gradoj da nobeleco, kaj
ke mi estis kuiristino.</q></p>

<p><q rend="- ">Fraŭlino, respondis la maljunulino, vi ne
konas mian devenon; kaj se mi montrus al vi
mian postaĵon, vi ne parolus tiel, kiel vi parolas
kaj vi hezitus en via juĝo.</q></p>

<p>Tia parolado naskis tre grandan scivolon en la
spirito de Kunegond kaj de Kandid. La maljunulino
parolis al ili jene.</p></div>


<div type="chapter" rend="doc" id="XI">
<head>Ĉapitro XI</head>

<epigraph><p>Historio de la maljunulino.</p></epigraph>

<p><q rend="« ">Mi ne ĉiam havis la okulojn kun returnitaj
palpebraj randoj kaj skarlate borderitaj; mia nazo
ne ĉiam tuŝis mian mentonon, kaj ne ĉiam mi
estis servistino. Mi estas la filino de la papo Urban
la X kaj de la princino Palestrina. Ĝis mia dekkvara
jaro oni edukis min en palaco por kiu ĉiuj
kasteloj de viaj germanaj baronoj ne estus indaj
servi kiel staloj; kaj unu el miaj roboj kostis pli
ol ĉiuj luksaĵoj de Vestfalio. Mi kreskis en belo,
en gracio, en talento, meze de plezuroj, de
respektoj kaj esperoj: mi jam sentigis amon, mia
brusto formiĝis; kaj kia brusto! blanka, malmola
simila al tiu de Venus de Medicis, kaj kiaj okuloj!
kiaj palpebroj! kiaj nigraj brovoj! kiaj flamoj brilis
en miaj du pupiloj, kaj forigis la movbriladon de
la steloj, kiel diris al mi la najbaraj poetoj. La
virinoj, kiuj vestis kaj senvestigis min, ekstazis
rigardante min de antaŭe kaj de malantaŭe; kaj
ĉiuj viroj deziris esti ĉe ilia loko.</q></p>

<p><q rend="« ">Mi fianĉiniĝis kun princo, suvereno de Masa-Karara:
kia princo! tiel bela, kiel mi, knedita el
mildo kaj plaĉo, distinginda pro sprito kaj ardanta
pro amo; mi amis lin, kiel oni amas la unuan
fojon, kiel idolon, kun malmodero. La edziĝo estis
preparita: ĝi estis nepriskribebla pompo; ĝi estis
festoj, karuseloj, senĉesaj opero-burleskoj; kaj la
tuta Italio verkis por mi sonetojn el kiuj ĉiuj staris
super la nivelo de mezbono. Alproksimiĝis la momento
de mia feliĉo, kiam maljuna markizino, kiu
estis estinta amdonantino al mia princo, invitis lin
al si por trinki ĉokoladon: li mortis en malpli ol
duhora tempo kun teruraj konvulsioj; sed tio estis
nur bagatelo. Mia patrino, malesperigite, kaj malpli
afliktite ol mi, volis fortiri min dum kelka
tempo el tiu restadejo tiom pereiga. Ŝi havis tre
belan bienon apud Gaieta; ni ekvojaĝis per landa
galero, kiu estis orumita kiel la altaro de Sankta
Petro en Romo. Jen korsara ŝipo el Sale 
<note type="footnote" rend="(1)">Maroka urbeto.</note> rapidege
alkuras kaj nin atingas; niaj soldatoj sin
defendas kiel la soldatoj de l' papo: ili ĉiuj surgenuiĝis,
forĵetante siajn armilojn kaj petante al
la korsaro absolvon <foreign>in articulo mortis</foreign>
<note type="footnote" rend="(2)">En la horo de la morto. <label>Trad.</label></note>.</q></p>



<p><q rend="« ">Tuj oni senvestigas ilin, kaj ili aperas nudaj
kiel simioj, kaj ankaŭ mian patrinon, ankaŭ niajn
akompanantinojn kaj ankaŭ min. Estas admirinda
afero la diligento, laŭ kiu tiuj sinjoroj senvestigas
personojn; sed kio pli surprizis min estis, ke al ni
ĉiuj ili metis fingron en iun lokon, kien ni, virinoj,
kutimas meti kanulojn. Tia ceremonio ŝajnis al mi
tre stranga: jen kiel oni juĝas pri ĉio, kiam oni
neniam forlasis sian landon. Baldaŭ mi eksciis, ke
oni volis konstati ĉu ni ne kaŝis tie kelkajn diamantojn:
ĝi estas kutimo starigita jam de nememorebla tempo
ĉe la civilizitaj nacioj, kies ŝipoj
trakuras la marojn. Mi eksciis, ke sinjoroj la
religiuloj kavaliroj de Malta neniam malatentas
tiun kutimon, kiam ili kaptas Turkojn kaj Turkinojn;
ĝi estas leĝo de la internacia juro, kiun oni
neniam malobeis.</q></p>

<p><q rend="« ">Mi ne diros al vi, kiom estis peniga por
princino esti kondukata kiel sklavo al Maroko kun
sia patrino; vi facile povas imagi kiom ni suferis
en la korsara ŝipo. Mia patrino estis ankoraŭ tre
bela; niaj akompanantinoj, niaj simplaj ĉambristinoj
havis pli da allogoj ol oni povas trovi en tuta Afriko;
rilate min, mi estis rava, mi estis la belo, la ĉarmo
mem kaj mi estis virga; tia mi ne restis longe:
tiu floro, kiu estis rezervata por la bela princo
de Masa-Karara, estis al mi rabata de la korsara
kapitano; li estis abomena negro, kiu eĉ opiniis,
ke li faris al mi grandan honoron. Certe necesis,
ke sinjorino la princino de Palestrina kaj mi estu
tre fortaj por elteni ĉion, kion ni spertis ĝis nia
alveno en Maroko! Sed sufiĉas pri tio; tiuj aferoj
estas tiom ordinaraj, ke ili ne estas priparolindaj.</q></p>

<p><q rend="« ">Maroko naĝis en sango, kiam ni alvenis.
Kvindek filoj de la imperiestro Mulej-Ismael 
<note type="footnote" rend="(1)">Tiu imperiestro regis de la j. 1672 ĝis 1727. La nombro
de liaj gefiloj estis nekalkulebla; nur la filoj superis la nombron
okcent. La lastaj jaroj de lia reĝado estis tumultigataj per la
ribelo de liaj filoj.</note>
havis ĉiu unu partion; kio fakte okazigis kvindek
civilajn militojn, de negroj kontraŭ negrojn, de
nigruloj kontraŭ brunulojn, de brunuloj kontraŭ
brunulojn, de duonnegroj kontraŭ duonnegrojn.
Estis konstanta hombuĉado tra la tuta imperio.</q></p>


<p><q rend="« ">Ni apenaŭ estis elŝipiĝintaj, kiam negroj de
partiaĉo malamika al tiu de mia korsaro alvenis
por forpreni lian rabaĵon. Ni estis, post la diamantoj
kaj la oro, tio, kio estis plej multkosta. Mi estis
atestanto ĉe batalo tia, kian vi neniam vidas en
Eŭropo. La nordaj popoloj ne havas sufiĉe ardan
sangon; ili ne havas pasiegon por virinoj kiel ĝi
estas ordinara en Afriko. Ŝajnas, ke viaj Eŭropanoj
havas lakton en la vejnoj; en tiuj de la loĝantoj
de la monto Atlas kaj najbaraj landoj fluas vitriolo,
fajro. Oni batalis kun la furiozo de la leonoj, de
la tigroj kaj de la serpentoj tieaj, por decidi al
kiu ni apartenos. Iu Maŭro kaptis mian patrinon
ĉe la dekstra brako, la leŭtenanto de mia kapitano
tenis ŝin ĉe la maldekstra; maŭra soldato kaptis
unu ŝian kruron, unu el niaj rabistoj tenis la alian.
Niaj akompanantinoj preskaŭ ĉiuj troviĝis dum mallonga
tempo tiel distirataj de kvar soldatoj. Mia
kapitano tenis min kaŝita malantaŭ li; li havis
kurban glavon ĉe la mano, kaj mortigis ĉiun, kiu
kontraŭis lian furiozon. Fine, mi vidis ĉiujn niajn
Italinojn kaj mian patrinon disŝirataj, distranĉataj,
buĉataj de la monstroj, kiuj batalis pro ili. La
kaptitoj miaj kunuloj, la kaptintoj, la soldatoj, ŝipistoj,
nigruloj, brunuloj, blankuloj, duonnegroj, kaj
fine mia kapitano, ĉio estis mortigita, kaj mi restis
mortiĝanta sur amaso da mortigitoj. Similaj scenoj
okazis, kiel estas konate, sur la spaco de pli ol
tri cent mejloj, kvankam oni ĉiutage ne forgesis
la kvin preĝojn, ordonitajn de Mahometo.</q></p>

<p><q rend="«»">Kun granda peno mi eltiris min el inter tiom
da sangantaj kadavroj amasigitaj, kaj trenis min
sub grandan oranĝarbon ĉe proksima rivereto; tie
mi falis pro teruro, pro laciĝo, pro abomeno, pro
malespero kaj malsato. Baldaŭ poste, miaj senenergiitaj
sentoj ebligis al mi dormadon, kiu pli
similis svenon ol ripozon. Mi estis en tia stato el
malforto kaj sensenteco, inter la morto kaj la
vivo, kiam mi sentis min premata de io, kio
moviĝis sur mia korpo; mi malfermis la okulojn, mi
vidis blankulon kun bona mieno, kiu ĝemetis kaj
murmuris: O che sciagura d'essere senza c&elipse;&elipse;!</q></p></div>


<div type="chapter" rend="doc" id="XII">
<head>Ĉapitro XII</head>

<epigraph><p>Daŭrigo pri la malfeliĉoj de la maljunulino.</p></epigraph>

<p><q rend="« ">Mirigite kaj ravite ĉe la aŭdo de mia gepatra
lingvo kaj ne malpli surprizite de la paroloj, kiujn
eldiris tiu viro, mi respondis, ke ekzistas pli grandaj
malfeliĉoj ol tiu, pro kiu li ĝemas; per malmulte
da vortoj mi sciigis al li pri la abomenoj, kiujn
mi spertis, kaj denove mi svenis. Li kunportis min
en najbaran domon, ordonis, ke oni metu min en
liton, ke oni donu al mi por manĝi, servis al mi,
konsolis min, flatis min, kaj diris al mi, ke neniam
li vidis ion pli belan ol min, kaj ke neniam li
tiom bedaŭris tion, kion neniu povas al li redoni.</q></p>

<p><q rend="-«">Mi naskiĝis en Napoli, li diris al mi; ĉiujare
oni kastras du-tri mil infanojn; unuj pro tio
mortas, aliaj akiras voĉon pli belan ol tiun de
virinoj, aliaj foriras por regadi Ŝtatojn 
<note type="footnote" rend="(1)">Aludo al Karlo Broski 
(itale: Carlo Broschi) alnomita
Farinelli, kiu naskiĝis en 1705, mortis en 1782. Li estis
kastrita kaj fariĝis unu el la plej famaj kantistoj de Italio.
En 1736 li iris en Hispanion, fariĝis favorato de la reĝoj
Filipo la V kaj Ferdinando la VI kaj ludis tre gravan
politikan rolon. <label>Trad.</label></note>. Oni
operaciis min tre sukcese, kaj mi estis muzikisto
en la kapelo de S-ino la princino de Palestrina.</q></p>

<p><q rend="-«">De mia patrino, mi ekkriis.</q></p>

<p><q rend="-«">De via patrino! li ekkriis plorante; kio!
ĉu vi estus tiu juna princino, kiun mi edukis ĝis
ŝia sesjara aĝo, kaj kiu jam esperigis, ke ŝi estos
tiom bela, kiom vi estas?</q></p>

<p><q rend="-«">Ĝi estas mi mem; mia patrino estas je
kvarcent paŝoj de ĉi tie, distranĉita en pecojn kaj
kuŝanta sub amaso da mortintoj&elipse;</q></p>

<p><q rend="« ">Mi rakontis al li ĉion, kio okazis al mi; li
ankaŭ rakontis siajn aventurojn, kaj sciigis min,
ke kristana potenco <note type="footnote" rend="(1)">Dum 
la milito pro la heredo de Hispanio, pluraj kristanaj
potencoj (Portugalio interalie) petegis la helpon de
Mulej-Ismael. <label>Trad.</label></note> sendis lin al la reĝo de
Maroko, por fari kun li kontrakton laŭ kiu oni
liveros al li pulvon, kanonojn kaj ŝipojn por ke
li helpu ekstermi la komercon de aliaj kristanoj.
<q rend="«»">Mia misio estas plenumita, diris tiu honesta
eŭnuko; mi estas enŝipiĝonta por Ceŭta, kaj mi
revenigos vin en Italion. <foreign>Ma che sciagura d'essere 
senza c&elipse;&elipse;!</foreign></q></q></p>

<p><q rend="« ">Kortuŝite kaj larmokule mi dankis al li; kaj, 
anstataŭ veturigi min en Italion, li kondukis min
al Alĝero, kaj vendis min al la guberniestro de
tiu provinco. Apenaŭ mi estis vendita, ke tiu pesto,
kiu rondiris Afrikon, Azion kaj Eŭropon, ekfuriozis
en Alĝero. Vi vidis tertremojn; sed, fraŭlino, ĉu
vi jam spertis peston?</q></p>

<p><q rend="- ">Neniam, respondis la baronino.</q></p>

<p><q rend="- ">Se vi ĝin spertus, daŭrigis la maljunulino,
vi devus konfesi, ke ĝi superas tertremon. Ĝi estas
tre ofta en Afriko; ĝi atakis min. Imagu la situacion
de filino de papo, dekkvinjara, kiu en trimonata
tempo spertis malriĉon, sklavecon, seksperforton
preskaŭ ĉiutage, vidis sian patrinon kvaronigita,
suferis malsaton kaj militon, kaj pestule mortiĝas
en Alĝero. Tamen tiu pesto ne mortigis min, sed
mian eŭnukon, la guberniestron kaj preskaŭ la
tutan hareman virinaron.</q></p>

<p><q rend="« ">Kiam la unuaj difektegoj de tiu terura pesto
malaperis, oni vendis la sklavojn de la guberniestro.
Komercisto aĉetis min kaj kondukis min al Tuniso;
li vendis min al alia komercisto, kiu revendis min
en Tripoliso; el Tripoliso mi estis revendata en
Aleksandrio, el Aleksandrio denove mi estis vendata
en Smirno, de Smirno al Konstantinoplo. Fine
mi apartenis al iu estro de janiĉaroj al kiu oni
baldaŭ ordonis, ke li iru defendi Azov sieĝatan de
la Rusoj.</q></p>

<p><q rend="« ">La janiĉarestro, kiu estis tre amaĉema viro,
kondukis kun si ĉiujn siajn virinojn, kaj loĝigis
nin en malgranda fortikaĵo, kuŝanta sur la Palus-Meotides,
kiu estis gardata de du negraj eŭnukoj
kaj de dudek soldatoj. Oni mortigis eksterordinaran
kvanton da Rusoj, sed ili malavare repagis al ni.
Azov brulis kaj dronis en sango 
<note type="footnote" rend="(1)">La urbo Azov fakte 
estis sieĝata de la Rusoj dum tuta
jaro kaj kapitulacis en 1696. <label>Trad.</label></note>, 
kaj oni ne atentis nek pri sekso, nek pri aĝo; restis nur nia
malgranda fortikaĵo; la malamikoj provis venki
nin per malsato. La dudek janiĉaroj estis ĵurintaj,
ke ili ne cedos. La malsatego, kiun ili spertis,
instigis ilin manĝi la du eŭnukojn, pro timo ne
rompi sian ĵuron. Post kelkaj tagoj, ili decidis
manĝi la virinojn.</q></p>
 
<p><q rend="« ">Ni havis tre pian kaj kompateman pastron, kiu
faris al ili tre belan predikon, per kiu li persvadis
ilin, ke ili ne tute mortigu nin. <q rend="«»">Tranĉu, li diris,
nur unu sidvangon al ĉiu el ĉi tiuj sinjorinoj, kaj vi
havos tre delikatan manĝon; se vi estas devigataj
denove fari la samon, restos al vi la sama provizo
post kelkaj tagoj; la Ĉielo dankos al vi pro tio,
kaj vi ricevos helpon.</q></q></p>

<p><q rend="« ">Li estis tre elokventa; li persvadis ilin. Oni
faris al ni tiun teruran operacion; la pastro aplikis
al ni la saman balzamon, per kiu oni ŝmiras infanojn,
kiujn oni ĵus cirkumcidis: ni ĉiuj estis
mortiĝantaj.</q></p>

<p><q rend="« ">Apenaŭ la janiĉaroj estis glutintaj la manĝon,
kiun ni estis al ili liverintaj, jen alvenas la Rusoj
sur plataj ŝipoj; ne eĉ unu janiĉaro elsaviĝis. La
Rusoj tute ne atentis pri la stato, en kiu ni estis.
Ĉie estas francaj ĥirurgoj: unu el ili, kiu estis tre
lerta, prizorgis nin; li resanigis nin, kaj dum mia
tuta vivo mi memoros, ke, kiam miaj vundoj estis
bone fermiĝintaj, li faris al mi amproponojn. Cetere,
al ĉiuj li diris, ke ni devas konsoliĝi; li certigis,
ke dum pluraj sieĝoj okazis sama afero, kaj ke tio
estas leĝo de l' milito.</q></p>

<p><q rend="« ">Tuj kiam miaj kunulinoj povis marŝi, oni
irigis ilin al Moskvo. Kiel lotaĵo mi trafis en la
manojn de nobelo, kiu faris el mi sian ĝardenistinon,
kaj kiu donis al mi ĉiutage dudek vipobatojn.
Sed post du jaroj tiu sinjoro kaj tridek aliaj nobeloj
estis radŝirataj pro kelkaj kortegaj ĉikanoj; mi
profitis ĉi tiun aventuron kaj forkuris; mi transiris
la tutan Rusion; dum longa tempo mi estis drinkeja
servistino en Riga, poste en Rostok, en Vismar,
en Lajpzig, en Kasel, en Utreht, en Lejden, en
Hag, en Roterdam: mi maljuniĝis en mizero kaj
en malhonoro, havante nur duonan postaĵon, ĉiam
memorante, ke mi estas filino de papo; centfoje
mi volis min mortigi, sed mi ankoraŭ ŝatis la vivon.
Tiu ridinda malforto
estas eble unu el niaj
plej pereigaj inklinoj:
ĉu ja estas pli granda
stultaĵo ol voli senĉese
porti ŝarĝon,
kiun oni ĉiam volas
ĵeti teren; havi abomenon
por sia vivo,
kaj voli ĝin konservi;
resume karesi
la serpenton, kiu formanĝas
nin, ĝis kiam 
ĝi estas formanĝinta al ni la koron?</q></p>

<p><q rend="« ">En la landoj, kiujn la sorto igis min travojaĝi,
kaj en la drinkejoj, kie mi estis servistino, mi vidis
eksterordinaran nombron da personoj, kiuj havis
abomenegon por sia ekzisto; sed mi vidis nur dek
du, kiuj memvole faris finon al sia mizero: tri
negroj, kvar Angloj, kvar Ĝenevanoj kaj unu germana
profesoro nomita Robek <note type="footnote" rend="(1)">Germane: 
<name>Robeck</name>; li verkis latine libron per kiu li
faris apologion pri memmortigo, kaj sin dronigis en la rivero
Veser ĉe Bremen dum la jaro 1735.</note>.</q></p>


<p>
<q rend="«»">Laste mi fariĝis servistino ĉe la judo don
Isaĥar; li metis min je via dispono, mia bela
fraŭlino; mi ligis min al via sorto, kaj mi estis
pli okupata per viaj aventuroj ol per miaj. Mi eĉ
neniam parolus al vi pri miaj malfeliĉoj, se vi ne
incitus min iomete, kaj se ne estus kutimo sur ŝipo
fari rakontojn por sin distri. Fine, fraŭlino, mi
havas sperton, mi konas la homojn; donu al vi
distron, instigu ĉiun pasaĝeron, ke li rakontu pri
sia vivo; kaj se troviĝos unu sola, kiu ne ofte
malbenis sian ekziston, kaj kiu ne ofte diris al si,
ke li estas la plej malfeliĉa inter la homoj, ĵetu
min en la maron kun la kapo antaŭen.</q></p></div>


<div type="chapter" rend="doc" id="XIII">
<head>Ĉapitro XIII</head>

<epigraph><p>Kiel Kandid estis devigata disiĝi de la bela Kunegond
  kaj de la maljunulino.</p></epigraph>

<p>Aŭdinte la rakonton de la maljunulino, la bela
Kunegond faris al ŝi ĉiujn ĝentilaĵojn, kiujn oni
ŝuldas al persono de ŝia rango kaj merito. Ŝi
akceptis la proponon; ŝi instigis ĉiujn pasaĝerojn
unu post alia, ke ili rakontu siajn aventurojn.
Kandid kaj ŝi konfesis, ke la maljunulino estis
prava. <q rend="«»">Estas tre domaĝe, diris Kandid, ke la
saĝa Panglos estis kontraŭkutime pendigata ĉe
bruligo; li dirus al ni admirindajn parolojn pri
la fizika kaj morala malbono, kiu kovras la teron
kaj la maron, kaj mi havus sufiĉe da forto por
kuraĝi respektplene eldiri al li kelkajn kontraŭparolojn.</q></p>

<p>Dum ĉiu eldiris sian rakonton, la ŝipo antaŭeniris.
Oni albordiĝis en Bonaero <note type="footnote" rend="(1)">Buenos-Aires.</note>. Kunegond,
kapitano Kandid kaj la maljunulino iris al la domo
de la guberniestro Don Fernando de Ibaran, kaj
Figuerora, kaj Maskarenes, kaj Lampurdos, kaj
Suza. Tiu sinjoro havis fieron konvenan por homo
posedanta tiom da nomoj. Li parolis al la viroj
kun plej nobla malŝato, portante la nazon tiom
alten, tiom malkompateme laŭtigante la voĉon,
tiom impone parolante, afektante irmanieron tiom
malhumilan, ke ĉiuj, kiuj salutis lin, sentis emon
lin bati. Li pasiege ŝatis la virinojn. Kunegond
ŝajnis al li esti tio, kion li vidis plej bela. Lia
unua parolo estis por demandi ĉu ŝi estas la edzino
de la kapitano. La mieno, laŭ kiu li faris tiun
demandon, timigis Kandid; li ne kuraĝis diri, ke
ŝi estas lia edzino, ĉar efektive ŝi ne estis tia; li
ne kuraĝis diri, ke ŝi estas lia fratino, tial ke
ŝi ankaŭ ne estis; kaj kvankam tia duonoficiala
mensogo estis iam tre laŭmoda ĉe la antikvuloj 
<note type="footnote" rend="(2)">Aludo al la historio de Abraham kaj Sara en la
Biblio. <label>Trad.</label></note>,
kaj ke ĝi povus utili al la modernuloj, lia animo
estis tro pura por ne diri la veron. <q rend="«»">Fraŭlino
Kunegond, li diris, estas faronta al mi la honoron
edziniĝi kun mi, kaj ni petegas vian ekscelencan
moŝton konsenti pri nia edziĝo.</q></p>


<p>Don Fernando de Ibaran, kaj Figuerora, kaj
Maskarenes, kaj Lampurdos, kaj Suza, levante
siajn lipharojn akre ridetis, kaj ordonis al kapitano
Kandid, ke li iru revui sian roton. Kandid obeis;
la guberniestro restis kun Kunegond. Li malkovris
al ŝi sian pasion, solene certigis, ke morgaŭ li
edzinigos ŝin kun la konsento de la Eklezio, aŭ
aliel, laŭ tio, kion postulos ŝiaj ĉarmoj. Kunegond
petis kvaronan horon por enpensiĝi, por konsulti
la maljunulinon kaj decidi.</p>

<p>
La maljunulino diris al Kunegond: <q rend="«»">Fraŭlino,
vi havas sepdek du gradojn da nobeleco, kaj ne
eĉ unu obolon; dependas nur de vi, ĉu vi fariĝos
la edzino de la plej granda sinjoro el suda Ameriko,
kiu havas belajn lipharojn; ĉu utilas, ke vi tenu
vian dignon en neŝanceliĝebla fidelo? Vi estis perfortata
de Bulgaroj; judo kaj inkvizitoro ĝuis vian
amfavoron; la malfeliĉoj donas rajtojn. Mi konfesas,
ke, se mi estus ĉe via loko, mi sen ia skrupulo
edziniĝus kun la sinjoro guberniestro kaj riĉigus
S-ron kapitanon Kandid</q>. Dum parolis la maljunulino
kun la tuta prudento, kiun donas la aĝo
kaj la sperto, oni vidis eniri en la haveno malgrandan
ŝipon; ĝi portis alkadon <note type="footnote" rend="(1)">Hispana 
urbestro aŭ juĝisto.</note> kaj algvazilojn 
<note type="footnote" rend="(2)">Hispanaj policistoj.</note>,
kaj jen kio estis okazinta.</p>

<p>
La maljunulino tre prave divenis, ke la monon
kaj la diamantojn de Kunegond ŝtelis iu grandmanika
kordeliero en la urbo Badajoz, kiam ŝi
rapideme forkuris kun Kandid. Tiu monaĥo provis
vendi kelkajn el la gemoj al iu juvelisto. La
komercisto rekonis ilin kiel apartenantajn al la
granda inkvizitoro. La kordeliero, antaŭ ol esti
pendigata, konfesis, ke li ŝtelis ilin: li sciigis pri
la personoj kaj pri la vojo, kiun ili iris. La forkuro
de Kunegond kaj de Kandid jam estis konata.
Oni sekvis ilin ĝis Kadiz; oni sendis, sen ia prokrasto,
ŝipon por persekuti ilin. La ŝipo jam estis
en la haveno de Bonaero. La famo disvastiĝis, ke
iu alkado estis elŝipiĝonta, kaj ke oni persekutas
la murdintojn de sinjorego la granda inkvizitoro.</p>


<p>La prudenta maljunulino tuj vidis tion, kio estas
farenda <q rend="« ">Vi ne povas forkuri, ŝi diris al Kunegond;
ne estas vi, kiu mortigis la sinjoregon; kaj
cetere la guberniestro, kiu vin amas, ne permesos,
ke oni malbone traktu vin; restu.</q> Tuj ŝi kuras
al Kandid: <q rend="«»">Forkuru, ŝi diris, aŭ post unu horo
vi estos bruligata</q>. Ne estis perdota momento;
sed kiel disiĝi de Kunegond, kaj kien rifuĝi?</p></div>


<div type="chapter" rend="doc" id="XIV">
<head>Ĉapitro XIV</head>

<epigraph><p>Kiel Kandid kaj Kakambo estis akceptataj ĉe la jezuitoj
  de Paragvajo.</p></epigraph>

<p>Kandid estis kondukinta kun si serviston tiaspecan,
kian oni multe trovas ĉe la hispanaj marbordoj
kaj en la kolonioj. Li estis kvarone Hispano,
estante naskigita de mestizo en Tukuman; li estis
akolito, preĝeja pedelo, maristo, monaĥo, leterportisto,
soldato, lakeo. Li nomiĝis Kakambo, li
tre ŝatis sian mastron, tial ke lia mastro estis tre
bona homo. Rapidege li selis la du andaluziajn
ĉevalojn. <q rend="«»">Nu, mia mastro, ni obeu la konsilon
de la maljunulino; ni foriru, ni kuru, ne rigardante
malantaŭen.</q> Kandid larmis. <q rend="« ">Ho mia kara Kunegond!
estas korŝire forlasi vin en la tempo, kiam
sinjoro la guberniestro estas nin edzigonta! Kunegond,
el tiom malproksime kondukita, kio okazos kun vi?</q></p>

<p><q rend="- ">Okazos al ŝi laŭŝance, diris Kakambo; la
virinoj neniam embarasiĝas je si; Dio prizorgas
pri tio; ni kuru.</q></p>

<p><q rend="- ">Kien ci kondukas min? kien ni iras? kion
ni faros sen Kunegond? diris Kandid.</q></p>

<p><q rend="- ">Pro sankta Jakobo de Kompostel, diris Kakambo,
vi estis iranta por militi kontraŭ la jezuitoj;
ni iru militi por ili: mi sufiĉe bone konas la vojojn,
mi kondukos vin en ilian reĝlandon, ili estos ĉarmataj
havi kapitanon, kiu bulgare ekzercadas; vi
akiros eksterordinaran riĉon; kiam oni ne trovas
sian profiton en iu mondo, oni ĝin trovas en alia.
Estas tre granda plezuro vidi kaj fari novajn aferojn.</q></p>

<p><q rend="- ">Ĉu jam ci iris en Paragvajon? diris Kandid.</q></p>

<p><q rend="- ">Tutcerte! diris Kakambo; mi estis servisto
en la kolegio de la Ĉieliro, kaj mi konas la gubernion
de <name>los padres</name> <note type="footnote" rend="(1)">Hispana 
esprimo: <name>la patroj</name>.</note>, kiel mi konas la stratojn
de Kadiz. Tiu gubernio estas admirinda afero. La
reĝlando jam havas diametre pli ol cent mejlojn;
ĝi estas dividita en tridek provincojn 
<note type="footnote" rend="(2)">En 1717, la nombro 
da triboj formitaj de la jezuitoj
en Paragvajo estis tridek unu. En tiuj triboj oni nombris
121161 Indianojn. <label>Trad.</label></note>. <name>Los padres</name>
posedas ĉion tie, kaj la popoloj nenion; tio estas
ĉefverko de l' racio kaj de l' justo. Por mi nenio
estas pli dieca ol <name>los padres</name>, kiuj ĉi tie militas
kontraŭ la reĝo de Hispanio kaj la reĝo Portugalio,
kaj kiuj en Eŭropo estas iliaj konfesprenantoj;
kiuj ĉi tie mortigas Hispanojn, kaj kiuj en
Madrid sendas ilin en la ĉielon: tio ravas min;
ni antaŭeniru: vi estos la plej feliĉa homo el ĉiuj.
Kian plezuron havos <name>los padres</name>, kiam ili ekscios,
ke venas al ili kapitano, kiu konas la bulgaran
ekzercadon!</q></p>



<p>Tuj kiam ili estis alvenintaj ĉe la unua barilo 
<note type="footnote" rend="(3)">La jezuitoj malhelpis, ke la Indianoj interkomunikiĝu
kun la fremduloj. <label>Trad.</label></note>,
Kakambo diris al la unuavica gvardio, ke kapitano
deziras paroli al sinjorego la komandanto. Oni iris
averti la grandan gvardion. Paragvajana oficiro
alkuris ĝis la piedoj de la komandanto por transdoni
al li la sciigon. Kandid kaj Kakambo estis
unue senarmigataj; oni kaptis iliajn du andaluziajn
ĉevalojn. La du fremduloj estis enkondukataj inter
du vicojn da soldatoj; la komandanto estis ĉe la
fino kun la triangula ĉapo, kun la robo falde levita,
kun spado ĉe la flanko kaj lanco en la mano. Li
faris geston; tuj dudekkvar soldatoj ĉirkaŭas la du
novevenintojn. Iu serĝento diris al ili, ke necesas
atendi, ke la komandanto ne povas al ili paroli,
ke la provinca respektinda patro permesas al ĉiu
ajn Hispano malfermi la buŝon nur dum sia ĉeesto 
<note type="footnote" rend="(4)">La jezuitoj ne 
instruis al la Indianoj la hispanan lingvon.</note>,
kaj resti en la lando ne pli ol tri horojn.</p>

<p><q rend="- ">Kaj kie estas la respektinda provinca patro?
diris Kakambo.</q></p>

<p><q rend="- ">Farinte meson, li ĉeestas nun la paradon,
respondis la serĝento, kaj vi povos kisi liajn
spronojn nur post tri horoj.</q></p>

<p><q rend="- ">Sed, diris Kakambo, sinjoro kapitano, kiu
malsatas same kiel mi, ne estas Hispano, li estas
Germano; ĉu ni ne povus tagmanĝi, atendante
lian respektindan Moŝton?</q></p>


<p>Senprokraste la serĝento iris por raporti tiun
paroladon al la komandanto. <q rend="«»">Dio estu benata!
diris tiu sinjorego; ĉar li estas Germano, mi povas
paroli al li; oni konduku lin en mian branĉoŝirmaĵon.</q>
Tuj oni kondukas Kandid en laŭbon
ornamitan per tre beleta kolonaro el verda kaj
orkolora marmoro, kaj el latkradoj, kiuj entenis
papagojn, kolibrojn, numidojn, kaj ĉiujn plej maloftajn
birdojn. Treege bona tagmanĝo estis preparita
en oraj vazoj; kaj dum la Paragvajanoj manĝis
maizon en lignaj pelvetoj, meze en la kampo,
ĉe la ardo de la sunradioj, la respektinda patro
komandanto eniris la branĉoŝirmaĵon.</p>

<p>Li estis tre bela junulo, kun grasa tre kolora
vizaĝo, kun alta brovo, kun viva okulo, kun ruĝa
orelo, kun ruĝegaj lipoj, kun fiera mieno, sed lia
fiero ne similis tiun de Hispano, nek tiun de
jezuito. Oni redonis al Kandid kaj al Kakambo la
armilojn, kiujn oni de ili estis deprenintaj, ankaŭ
la du andaluziajn ĉevalojn; Kakambo donis avenon
al ili por manĝi apud la branĉoŝirmaĵo, senĉese
observante ilin, pro timo je surprizo.</p>

<p>Kandid kisis unue la malsupron de la robo de
komandanto, poste ili altabliĝis.</p>

<p><q rend="- ">Do vi estas Germano? diris germanlingve
la jezuito.</q></p>

<p><q rend="- ">Jes, mia respektinda patro, diris Kandid.</q></p>

<p>Ambaŭ, eldirante tiujn vortojn, rigardis unu la
alian kun treege granda surprizo kaj emocio, kiujn
ili ne povis superregi.</p>

<p><q rend="- ">Kaj el kiu lando de Germanio vi estas?
diris la jezuito.</q></p>

<p><q rend="- ">El tiu malŝatinda provinco Vestfalio 
<note type="footnote" rend="(1)">En letero de la 6-a de decembro 1740 Volter jam diris
al Frederiko:
<q rend="«»">
<lg>
<l>Ho malŝatinda Vestfalio!</l>
<l>.........................</l>
<l>Kiu volas vivi sen ia bono,</l>
<l>Sen trinko, dormo kaj sen manĝo,</l>
<l>Trafa por li vojaĝ-aranĝo</l>
<l>En via hunda regiono.</l>
</lg></q></note>, diris
Kandid: mi naskiĝis en la kastelo de Thunder-ten-tronckh.</q></p>


<p><q rend="- ">Ho ĉielo! ĉu estas eble! ekkriis la komandanto.</q></p>

<p><q rend="- ">Kia miraklo! ekkriis Kandid.</q></p>

<p><q rend="- ">Ĉu estas vi? diris la komandanto.</q></p>

<p><q rend="- ">Tio estas neebla, diris Kandid.</q></p>

<p>Ambaŭ falas renverse, ili ĉirkaŭbrakas sin, ili
ploregas.</p>

<p><q rend="- ">Kio! ĉu estas vi, mia respektinda patro? Vi,
la frato de la bela Kunegond! vi, kiu estis mortigita
de la Bulgaroj! vi, la filo de la la barono!
vi, jezuito en Paragvajo! Oni devas konfesi, ke ĉi
tiu mondo estas io stranga. Ho Panglos! Panglos!
kiom feliĉa vi estus, se oni ne pendigus vin!</q></p>

<p>La komandanto ordonis, ke la negraj sklavoj
foriru kaj ankaŭ la Paragvajanoj, kiuj donis por
trinki en pokaletoj el kvarca kristalo. Li dankis
al Dio kaj sankta Ignaco milfoje; li premis Kandid
en siajn brakojn; iliaj vizaĝoj estis superverŝataj
per larmoj.</p>

<p><q rend="- ">Vi estus multe pli mirigata, pli kortuŝata,
vi ne plu povus regi vin, diris Kandid, se mi dirus
al vi, ke F-ino Kunegond, via fratino, kiu viakrede
havis la ventron tratranĉita, estas tute sana.</q></p>

<p><q rend="- ">Kie?</q></p>

<p><q rend="- ">En via najbaraĵo, ĉe sinjoro la guberniestro
de Bonaero; kaj mi venis por militi kontraŭ vin.</q></p>

<p>Ĉiu vorto, kiun ili eldiris dum tiu longa konversacio,
estis nur sinsekvo de miregindaĵo post
miregindaĵo. Ilia tuta animo kvazaŭ flugis per ilia
lango, estis atentema en iliaj oreloj kaj brilegis en
iliaj okuloj. Tial, ke ili estis Germanoj, ili restis
ĉetable dum longa tempo, atendante la respektindan
provincan patron; kaj la komandanto parolis
jene al sia kara Kandid.</p></div>


<div type="chapter" rend="doc" id="XV">
<head>Ĉapitro XV</head>

<epigraph><p>Kiel Kandid mortigis la fraton de sia kara Kunegond.</p></epigraph>

<p><q rend="«»">Dum mia tuta vivo mi memoros pri la terurega
tago, en kiu mi vidis mortigataj mian patron kaj
mian patrinon kaj seksperfortata mian fratinon.
Kiam la Bulgaroj estis for, oni ne plu trovis tiun
adorindan fratinon, kaj oni metis sur ĉaron mian
patrinon, mian patron kaj min, du servistinojn kaj
tri malgrandajn knabojn buĉitajn, por transporti
nin al jezuita kapeleto, lokita du mejlojn for de la
kastelo, kaj tie fari la enterigan ceremonion. Iu
jezuito aspergis nin per benita akvo; ĝi estis terure
salita; kelkaj gutoj eniris miajn okulojn: la pastra
moŝto ekvidis, ke mia palpebro iomete moviĝis;
li metis sian manon sur mian koron kaj sentis ĝin
bati; oni flegis min, kaj post tri semajnoj mi estis
tute resaniĝinta. Vi scias, mia kara Kandid, ke
mi estis tre bela, mi ankoraŭ pli beliĝis; tial la
respektinda patro Krust, direktoro de la edukejo,
fariĝis tre amikema al mi: li donis al mi kostumon
de novico; post kelka tempo mi estis sendata al
Romo. Lia patra generala moŝto bezonis rekrutaron
da junaj germanaj jezuitoj. La suverenoj de Paragvajo
akceptas kiel eble malplej da hispanaj
jezuitoj; ili preferas la fremdulojn, kies regateco
ŝajnas al ili pli certa. La respektinda generala
patro juĝis min taŭga por iri labori en tiun vinberejon.
Ni forvojaĝis, unu Polo, unu Tirolo kaj mi.
Ĉe mia alveno, mi havis la honoron esti elektata
sub-diakono kaj leŭtenanto; hodiaŭ mi estas kolonelo
kaj pastro. Ni vigle militas kontraŭ la trupoj
de la reĝo de Hispanio; mi certigas al vi, ke ili
estos ekskomunikataj kaj venkataj. La Providenco
sendas vin ĉi tien por helpi al ni. Sed ĉu estas
tute vere, ke mia kara fratino Kunegond estas en
la najbaraĵo, ĉe la guberniestro de Bonaero?</q></p>

<p>Kandid ĵuris, ke nenio estas pli vera. Iliaj
larmoj denove ekfluis. La barono ne laciĝis ĉirkaŭbraki Kandid;
li nomis lin sia frato, sia savanto.</p>

<p><q rend="- ">Ha! eble, li diris, mia kara Kandid, ni
sukcesos eniri la urbon kiel venkantoj kaj liberigi
mian fratinon Kunegond.</q></p>

<p><q rend="- ">Tion mi deziras, diris Kandid, ĉar mi esperis
edziĝi kun ŝi kaj tion mi ankoraŭ esperas.</q></p>

<p><q rend="- ">Vi, malrespektulo! respondis la barono, vi
havus tian aroganton edziĝi kun mia fratino, kiu
havas sepdek du gradojn da nobeleco! mi opinias,
ke vi estas tre impertinenta, kuraĝante paroli al
mi pri tiom senkonsidera intenco!</q></p>

<p>Kandid, mirkonsternite de tia parolo, respondis:
«Mia respektinda patro, ĉioma ajn nobeleco ne
povas ŝanĝi la fakton, ke mi tiris vian fratinon
el la brakoj de judo kaj de inkvizitoro; ŝi do estas
al mi sufiĉe dankodeva, ŝi volas edziniĝi kun mi.
Majstro Panglos ĉiam diris al mi, ke la homoj
estas egalrajtaj, kaj certe mi edziĝos kun ŝi.</p>

<p><q rend="- ">Pri tio mi mem decidos, fripono! diris la
jezuito barono de Thunder-ten-tronckh; kaj samtempe
li forte batis lian vizaĝon per la plato de
sia spado.</q></p>

<p>Iuj Kandid elingigas la sian kaj ĝin alpuŝas ĝis
la manŝirmilo en la ventron de la barona jezuito;
sed, ĝin eltirante sange makulitan, li ekploris:
<q rend="«»">Ho ve! Dio mia, li diris, mi mortigis mian eksmastron,
mian amikon, mian bofraton; mi estas
plej bona homo el la mondo, kaj tamen jen mi
mortigis tri homojn, kaj el tiuj tri estas du pastroj.</q></p>

<p>Kakambo, kiu gardostaris ĉe la pordo de l'
branĉoŝirmaĵo, alkuras. <q rend="«»">Restas al ni vendi kare
nian vivon, diris lia mastro al li; oni sendube estas
enironta en la branĉoŝirmaĵo, ni mortu kun armiloj
ĉemane.</q> Kakambo, kiu jam spertis aliajn similajn
okazojn, ne perdis sian memregecon; li prenis la
jezuitan robon per kiu sin vestis la barono, metis
ĝin sur la korpon de Kandid, donis al li la kvadratforman
ĉapon de la mortinto, kaj igis lin surĉevaliĝi.
Ĉio ĉi tio estis farata dum tre mallonga
tempo. <q rend="«»">Ni kuru, mia mastro; ĉiuj kredos, ke vi
estas iu jezuito, kiu iras por komuniki ordonojn;
kaj ni jam estos transpasintaj la landlimojn, antaŭ
ol oni povos persekuti nin.</q> Li jam rapidegis,
eldirante tiujn vortojn kaj hispanlingve kriante:</p>

<p><q rend="«»">Lokon, lokon por la respektinda patro kolonelo.</q></p></div>


<div type="chapter" rend="doc" id="XVI">
<head>Ĉapitro XVI</head>

<epigraph><p>Kio okazis al la du vojaĝantoj kun du junulinoj, du simioj,
  kaj kun la sovaĝuloj nomataj Grandoreluloj.</p></epigraph>

<p>Kandid kaj lia servisto jam estis trans la bariloj,
kaj neniu ankoraŭ sciis en la tendaro pri la
morto de l' germana jezuito. La vigle atenta Kakambo
estis zorginta pri plenigo de sia kofro je
pano, ĉokolado, ŝinko, fruktoj kaj ioma kvanto da
vino. Rajdante sur siaj andaluziaj ĉevaloj, ili penetris
en nekonatan landon, kie ili neniun vojon
eltrovis. Fine bela herbejo tratranĉita de riveretoj
aperis antaŭ ili. Niaj du vojaĝantoj paŝtas siajn
rajdobestojn. Kakambo proponas al sia mastro, ke
ili manĝu kaj li mem ekmanĝas. <q rend="«»">Ĉu estas eble,
ke mi manĝu, diris Kandid, ĉe la penso, ke mi
mortigis la filon de lia barona moŝto kaj ke mi
estas kondamnita neniam plu vidi dum mia vivo
la belan Kunegond? Ĉu utilas, ke mi plidaŭrigu
miajn mizerajn tagojn, ĉar mi devas for de ŝi
pasigaĉi ilin kun konsciencriproĉoj kaj malespero?
Kaj kion diros la ĵurnalo de Trevu? 
<note type="footnote" rend="(1)"> Aludo pri <name>Raportoj por helpi al la historio de sciencoj
kaj belartoj,</name> kiujn publikigis la jezuitoj de Trevu (france:
Trevoux) kaj Parizo de 1701 ĝis 1761. <label>Trad.</label></note>
</q></p>



<p>
Tiel parolante, li tamen manĝis. La suno malleviĝis.
La du erarvagantoj aŭdis kelkajn krietojn
kiuj ŝajne estis eligataj de virinoj. Ili ne sciis, ĉu
tiuj krioj atestis doloron aŭ ĝojon; sed ili rapidiĝante
stariĝis kun tia maltrankviliĝo kaj tia timo,
kiujn havigas ĉio en nekonata lando. Tiun brukriadon
faris du junulinoj, tute nudaj, kiuj kvazaŭ
flugetante kuris ĉe la rando de la herbejo, dum du
simioj sekvis ilin, mordante iliajn sidvangojn. Kandid
estis kortuŝata pro kompato: li lernis pafi ĉe la
Bulgaroj, kaj li kapablis traffaligi nukseton en
arbustotufo, ne tuŝante la foliojn. Li prenas sian
dutuban pafilon, pafas, kaj mortigas la du simiojn.</p>

<p><q rend="- ">Dio estu laŭdata, mia kara Kakambo! mi
tiris el granda danĝero tiujn du kompatindajn kreitaĵojn;
se mi pekis, mortigante unu inkvizitoron
kaj unu jezuiton, tion mi certe repagis, savante la
vivon al du junulinoj. Eble ili estas du nobelaj
fraŭlinoj, kaj tiu aventuro havigos al ni en la lando
grandajn avantaĝojn.</q></p>

<p>Li estis daŭriganta, sed lia lango kripliĝis, kiam
li vidis tiujn du junulinojn ameme kisi la du simiojn,
ploregi ĉe iliaj korpoj kaj plenigi la aeron per
plej doloraj krioj.</p>

<p><q rend="- ">Mi ne antaŭvidis tiom da bonanimeco, diris
fine Kandid al Kakambo, kiu rebatis:</q></p>

<p><q rend="- ">Nu, vi faris belan ĉefverkon, mia mastro;
vi mortigis la amatojn de tiuj fraŭlinoj.</q></p>

<p><q rend="- ">Iliaj amatoj! ĉu eble? vi mokas min, Kakambo; kiel mi povus kredi vin?</q></p>

<p><q rend="- ">Mia kara mastro, rebatis Kakambo, vi ĉiam
estas pri ĉio mirigita; kial vi juĝas stranga, ke en
kelkaj landoj estas simioj, kiuj akiras favoron de
virinoj? Ili estas kvarone homoj, kiel mi estas
kvarone Hispano.</q></p>

<p><q rend="- ">Ho ve, daŭrigis Kandid, mi memoras, esti
aŭdinta majstron Panglos diri, ke similaj akcidentoj
jam okazis, kaj ke el tiuj miksiĝoj naskiĝis kaproviroj,
faŭnoj, satirusoj; ke tiajn vidis pluraj altranguloj;
sed mi konsideris tion kiel fabelojn.</q></p>

<p><q rend="- ">Nu, vi nun devas esti konvinkita, ke ĝi estas
vero, kaj vi vidas kiel kondutas la personoj, kiuj
ne ricevis ian edukadon; tio ne gravas, sed mi
timas, ke tiuj sinjorinoj preparas por ni ian insidon.</q></p>

<p>Tiuj solidaj pripensoj instigis Kandid forlasi la
herbejon kaj penetri en arbaron. Tie li vespermanĝis
kun Kakambo; kaj ambaŭ, malbeninte la
inkvizitoron el Portugalio, la guberniestron de Bonaero
kaj la baronon, ekdormis sur musko. Ĉe sia
vekiĝo, ili sentis, ke ili ne povas moviĝi; la kaŭzo
estis, ke dum la nokto la Grandoreluloj, la enlandanoj,
katenis ilin per ŝnuroj el ŝelo de arbo, sekve
de denunco de la du sinjorinoj. Ili estis ĉirkaŭitaj
de kvindeko da Grandoreluloj tute nudaj, armitaj
per sagoj, frapilegoj kaj hakiloj el ŝtono: unuj
boligis akvon en granda kaldrono; aliaj pretigis
rostostangojn, kaj ĉiuj kriis: <q rend="«»">Ĝi estas jezuito, ĝi
estas jezuito! ni estos venĝataj, kaj havos bonan
manĝon; ni manĝu jezuitaĵon, ni manĝu jezuitaĵon! 
<note type="footnote" rend="(1)"> Tio estas unu el la unuaj fortegaj atakoj de la filozofoj
kontraŭ la jezuitoj, kiuj, per siaj denuncoj, malpermesigis
la publikadon de la <name>Enciklopedio</name>. <label>Trad.</label></note></q></p>

<p><q rend="- ">Mi jam diris al vi, mia kara mastro, ekkriis
Kakambo, ke tiuj du junulinoj insidos al ni.</q></p>



<p> 
Kandid ekvidante la kaldronegon kaj la rostostangojn, ekkriis:</p>

<p><q rend="- ">Ni certe estos ĉu rostataj, ĉu boligataj. Ha!
kion dirus majstro Panglos, se li vidus, kiel kondutas primitivuloj?
Ĉio estas bona, konsentite; sed mi konfesas, ke estas
tre kruele esti perdinta F-inon
Kunegond kaj esti rostota de Grandoreluloj.</q></p>

<p>Kakambo neniam perdis sian memregon. Li
diris al la malĝojigita Kandid:</p>

<p><q rend="- ">Ne malesperu; mi iomete komprenas la ĵargonon de
ĉi tiuj popoloj; mi tuj parolos al ili.</q></p>

<p><q rend="- ">Ne forgesu, diris Kandid, admone komprenigi al ili,
ke ili kondutas terure malhumanece,
kuirante homojn, kaj ke tio estas tute nekristana.</q></p>

<p><q rend="«»">Sinjoroj, diris Kakambo, ĉu do vi hodiaŭ
intencas manĝi unu jezuiton? nu, bone; nenio
estas pli justa ol tiel trakti siajn malamikojn.
Efektive la natura juro instruas al ni mortigi nian
proksimulon, kaj tiel oni agas sur la tuta tero. Se
ni ne profitas nian rajton ĝin manĝi, estas pro tio
cetere, ke ni havas bonan alian manĝon; sed vi
ne havas samajn vivrimedojn kiel ni: certe estas
preferinde manĝi siajn malamikojn ol forlasi al
korvoj kaj kornikoj la rezultaĵon de sia venko.
Sed, sinjoroj, vi certe ne volus manĝi viajn amikojn.
Vi kredas esti trapikontaj per rostostango
jezuiton, kaj estas via defendanto, estas malamiko
de viaj malamikoj, kiun vi estas rostonta. Rilate
min, eksciu, ke mi naskiĝis en via lando; la sinjoro,
kiun vi vidas, estas mia mastro, kaj, anstataŭ
esti jezuito, li ĵus mortigis jezuiton, li surhavas
ties vestojn: jen estas la kaŭzo de via eraro. Por
kontroli mian diron, prenu lian robon, portu ĝin
ĝis la unua barilo de la regno de <name>los padres</name>;
demandu, ĉu mia mastro ne mortigis jezuito-oficiron.
Vi bezonos malmulte da tempo; vi ja povos manĝi
nin poste, se vi eltrovos, ke mi mensogis al vi.
Sed, se mi diris al vi la veron, vi tre certe liberigos
nin, ĉar vi bone konas la principojn de la
ĝenerala juro, la morojn kaj la leĝojn.</q></p>

<p>La Grandoreluloj juĝis tiun parolon tre saĝa;
ili deputis du eminentulojn por iri diligente informiĝi
pri la afero; la du deputitoj saĝe plenumis sian
komision, kaj baldaŭ revenis, kunportante bonajn
sciigojn. La Grandoreluloj liberigis siajn du kaptitojn,
faris al ili multe da afabloj, proponis al ili
junulinojn, donis refreŝigojn kaj kondukis ilin ĝis
la limapudoj de siaj ŝtatoj, kun ĝojego kriante:
<q rend="«»">Li ne estas jezuito, li ne estas jezuito!</q></p>

<p>Kandid ne laciĝis admiri la motivon de sia
liberiĝo. <q rend="«»">Kia popolo! li diris, kiaj homoj! kiaj
moroj! Se mi ne havus la feliĉon esti per mia
spado trapikinta la korpon de la frato de F-ino
Kunegond, mi estus senpardone manĝita. Sed,
ĉion konsiderante, la pura naturo estas bona, ĉar ĉi
tiuj homoj, anstataŭ min manĝi, faris al mi mil ĝentilojn,
tuj kiam ili eksciis, ke mi ne estas jezuito.</q></p></div>


<div type="chapter" rend="doc" id="XVII">
<head>Ĉapitro XVII</head>

<epigraph><p>Pri alveno de Kandid kaj de lia servisto en la landon
Eldorado <note type="footnote" rend="(1)"> Nomo, kiun la
Eŭropanoj en la XVI-a jarcento donis
al iu fantazia lando, kiun oni lokis ĉe la bordoj de iu 
supozita lago Parimo, en la nuna Venezuelo. <label>Trad.</label></note> 
kaj pri tio, kion ili tie vidis.</p></epigraph>

<p>Kiam ili estis ĉe la limoj de la lando de la
Grandoreluloj, Kakambo diris al Kandid:</p>

<p><q rend="- ">Vi vidas, ke ĉi tiu mondparto ne estas pli
bona ol la alia: kredu al mi, ni reiru en Eŭropon
per la plej mallonga vojo.</q></p>

<p><q rend="- ">Kiel reiri tien, diris Kandid, kaj kien iri?
Se mi iras en mian landon, la Bulgaroj kaj Abaroj
tie buĉas ĉion; se mi revenos en Portugalion, tie
oni bruligos min; se ni restos en tiu lando, ni
riskas je ĉiu momento esti stange trapikataj kaj
rostataj. Sed kiel decidi forlasi la parton de
l' mondo, kie loĝas F-ino Kunegond?</q></p>

<p><q rend="- ">Ni direktu nin al Kajeno, diris Kandid: tie
ni trovos Francojn, kiuj travojaĝas la mondon; ili
povos helpi al ni. Dio eble kompatos nin.</q></p>



<p>
Ne estis facile iri al Kajeno: ili bone sciis la
proksimuman direkton; sed montoj, riveroj, profundegoj,
rabistoj, sovaĝuloj, konsistigis terurajn
malhelpojn. Iliaj ĉevaloj mortis pro laciĝo; iliaj
provizoj estis konsumitaj; dum tuta monato ili sin
nutris per sovaĝaj fruktoj, kaj fine troviĝis apud
malgranda rivero borderita per kokosarboj, kies
fruktoj subtenis iliajn vivon kaj esperojn.</p>

<p>Kakambo, kiu ĉiam donis same bonajn konsilojn
kiel la maljunulino, diris al Kandid:</p>

<p><q rend="- ">Ni estas elĉerpitaj, ni sufiĉe marŝis; mi
ekvidas malplenan boaton ĉe la bordo, ni plenigu
ĝin per kokosoj; ni enboatiĝu, ni konfidu nin al
la fluo; rivero ĉiam kondukas al iu loĝigata loko.
Se ni ne trovos agrablajn aferojn, ni almenaŭ
trovos novajn aferojn.</q></p>

<p><q rend="- ">Nu, diris Kandid, ni konfidu nin al la Providenco.</q></p>

<p>Ili alnaĝis kelkajn mejlojn inter bordoj jen
flororiĉaj, jen senkreskaj, jen ebenaj, jen krutaj.
La rivero ĉiam plilarĝiĝis; fine ĝi forfluis sub
arkaĵo el teruraj rokoj, kiuj altiĝis ĝis la ĉielo.
La du vojaĝantoj havis la kuraĝon sin fordonadi
al la akvoj sub tiun arkaĵon. La riverego, mallarĝa
en tiu loko, portis ilin kun terurega rapido kaj
bruo. Post dudek kvar horoj ili revidis la lumon;
sed ilia boato rompiĝis kontraŭ rifoj; ili devis
treniĝi de roko al roko dum tuta mejlo; fine ili
eltrovis vastegan horizonton, ĉirkaŭitan per nealireblaj
montoj. La lando estis kulturita por la plezuro,
kiel por la bezono; ĉie la utilo estis agrabla.
La vojoj estis kovritaj aŭ pliĝuste ornamitaj per
veturiloj el formo kaj materio brilanta, portantaj
virojn kaj virinojn de aparta beleco, rapide trenataj
de dikaj ruĝaj ŝafoj <note type="footnote" rend="(1)">Sendube 
Volter aludas al la alpako, al la lamao, al la 
vikuno, kaj aliaj remaĉuloj, kun flavruĝaj haroj, el
Sud-Ameriko.  <label>Trad.</label></note>, kiuj superis je rapideco
la plej belajn ĉevalojn el Andaluzio, el Tetuan
kaj el Meknes.</p>

<p><q rend="«»">Jen lando, diris Kandid, kiu tamen pli valoras
ol Vestfalio.</q> Li alteriĝis kun Kakambo ĉe la
unua vilaĝo, kiun li renkontis. Kelkaj infanoj el
la vilaĝo, vestitaj per ore brodteksitaj ŝtofoj tute
ŝiritaj, ludis per ĵetdisketoj ĉe la enirejo de el vilaĝo;
niaj du viroj el la alia mondo amuziĝis, rigardante
ilin: iliaj ĵetdisketoj estis rondaj pecoj, flavaj,
ruĝaj, verdaj, kiuj havis tute apartan brilon. Kaptis
ilin la deziro kolekti kelke da ili; ĝi estis oro,
ĝi estis smeraldoj, ĝi estis rubenoj, el kiuj la malplej
valora estus la plej granda ornamo de la trono.
de Mogol. <q rend="«»">Sendube, diris Kakambo, ĉi tiuj
infanoj estas la filoj de la reĝo de la lando, kiuj
ludas per ĵetdisketoj.</q> La vilaĝa instruisto ĉe tiu
momento aperis por revenigi ilin en la lernejon.
<q rend="«»">Jen estas, diris Kandid, la guvernisto de la reĝa
familio.</q></p>

<p>La malgrandaj buboj tuj ĉesigis la ludon, lasante
surtere siajn disketojn kaj ĉion, kio servis por ilia
distro. Kandid prenas la disketojn, kuras al la
guvernisto, kaj prezentas ilin humile, komprenigante
al li per gestoj, ke iliaj princaj moŝtoj forgesis
sian oron kaj siajn gemojn. La vilaĝa instruisto,
ridetante, ĵetis ilin teren, dum momento rigardis
la vizaĝon de Kandid kun multe da surprizo, kaj
daŭrigis sian vojon.</p>



<p>
La vojaĝantoj ne preterlasis la okazon preni la
oron, la rubenojn kaj la smeraldojn. <q rend="«»">Kie mi
estas? ekkriis Kandid; certe la infanoj de la reĝoj
de ĉi tiu lando estas bone edukataj, ĉar oni instruas
al ili malŝati la oron kaj la gemojn.</q> Kakambo
estis same surprizata kiel Kandid. Ili fine proksimiĝas
al la unua domo de la vilaĝo; ĝi estis konstruita
kiel palaco el Eŭropo. Popolamaso svarmis
ekstere, kaj eĉ pli en la interno; aŭdiĝis agrabla
muziko, kaj tre bonodoris kuiraĵoj. Kakambo proksimiĝis
al la pordo, kaj aŭdis, ke oni parolas
peruve: ĝi estis lia gepatra lingvo: ĉar Ĉiu ajn
scias, ke Kakambo naskiĝis en Tukuman, en vilaĝo,
kie oni konas nur tiun lingvon. <q rend="«»">Mi servos al vi
kiel interpretisto, li diris al Kandid; ni eniru; ĉi
tio estas gastejo.</q></p>

<p>Du kelneroj kaj du kelnerinoj, vestitaj per ora
drapo, kaj kun haroj ligitaj per rubandoj, tuj invitas
ilin sidiĝi ĉe la tablo de la gastiganto. Oni alportis
kvar supojn garnitajn ĉiu per du papagoj, bolitan
kondoron, kiu pezis du cent funtojn, du rostitajn
simiojn treege bongustajn, tri cent kolibrojn sur
unu plado, kaj ses cent similspecajn aliajn birdetojn
sur alia; bonegajn saŭcaĵojn, delikategajn
kukojn; ĉio kuŝis sur pladoj el ia speco de diafana
kvarco. La gekelneroj de la gastejo verŝis plurajn
likvorojn el sukerkano.</p>

<p>La kunmanĝantoj plejparte estis komercistoj aŭ
veturigistoj, ĉiuj treege ĝentilaj, kiuj faris kelkajn
demandojn al Kakambo kun plej singardema diskreto,
kaj kiuj respondis liajn laŭ kontentiga maniero.</p>

<p>Kiam la manĝado estis finita, Kakambo, same
kiel Kandid, opiniis, ke ili malavare pagas sian
parton, ĵetante sur la tablon de la gastiganto du
el tiuj larĝaj oraj pecoj, kiujn ili kolektis; la gegastigantoj
ekridegis, kaj longe tenis al si la
koksojn. Fine ili kvietiĝis: <q rend="«»">Sinjoroj, diris la
gastiganto, ni bone vidas, ke vi estas fremduloj; da
ili ni ne kutimas vidi. Pardonu al ni, se ni ekridis,
kiam vi proponis ŝtonojn el niaj vojoj kiel pagilon.
Vi sendube ne havas enlandan monon, sed tio ne
necesas por tagmanĝi ĉi tie. Ĉiuj gastejoj establitaj
por la oportuno de l' komercado estas pagataj de
la registaro. Ĉi tie vi malbone manĝis, tial ke ĝi
estas malriĉa vilaĝo; sed ĉie alie vi estos gastigataj
kiel vi meritas esti.</q> Kakambo klarigis al Kandid
ĉiujn parolojn de la gastiganto, kaj Kandid ilin
aŭskultis kun la sama admiro kaj sama konfuzo,
laŭ kiu lia amiko Kakambo tradukis ilin. <q rend="«»">Kiu
do estas tiu lando, ili ambaŭ diris, nenies konata
sur la tero, kaj kie la naturo estas el speco, kiu
tiom malsimilas la nian? Konjekteble ĝi estas la
lando, kie ĉio bonstatas: ĉar nepre necesas, ke
ekzistu unu el tia speco. Kaj, malgraŭ tio, kion
diris majstro Panglos, mi ofte ekvidis, ke ĉio sufiĉe
malbonstatas en Vestfalio.</q></p></div>


<div type="chapter" rend="doc" id="XVIII">
<head>Ĉapitro XVIII</head>

<epigraph><p>Kion ili vidis en la lando Eldorado.</p></epigraph>

<p>Kakambo konfesis al sia gastiganto sian tutan
scivolemon; la gastiganto diris al li: <q rend="«»">Mi estas
tre nescia, kaj tio al mi ne domaĝas; sed ni havas
ĉi tie retiriĝintan el la kortego maljunulon, kiu
estas la plej klera el la reĝlando, kaj la plej malkaŝema.</q>
Li tuj kondukas Kakambo ĉe la maljunulon.
Kandid ludis la rolon nur de duaranga
persono, kaj akompanis sian serviston. Ili eniris
tre simplan domon, ĉar la pordo estis nur el arĝento,
kaj la paneloj estis nur el oro, sed prilaboritaj kun
tiom da bongusto, ke la plej riĉaj paneloj ne superis
ilin. La antaŭĉambro, estas vere, estis inkrustita
nur el rubenoj kaj smeraldoj, sed la ordo laŭ kiu
ĉio estis aranĝita, bone kompensis tiun tre grandan
simplecon.</p>

<p>La maljunulo akceptis la du fremdulojn, petante,
ke ili sidiĝu sur sofon, remburitan per plumoj de
kolibroj, kaj antaŭ ilin metis likvorojn en vazoj el
diamanto; poste li kontentigis ilian scideziron per
jenaj paroloj:</p>

<p><q rend="« ">Mi havas la aĝon de cent sepdek du jaroj,
kaj mi eksciis de mia mortinta patro, kiu estis
subkavaliro de la reĝo, pri la mirigaj revolucioj
okazintaj en Peruvio, kiujn li ĉeestis. La reĝlando
ĉi-tiea estis la malnova patrio de la Inkasoj 
<note type="footnote" rend="(1)"> Nomo de la dinastio,
kiu reĝis en Peruvio antaŭ la hispana konkiro. La lasta 
reĝo de la familio de la Inkasoj, Atahualpa, estis mortigata 
de Pizaro, en 1533</note>, kiuj eliris el ĝi tre malsingarde 
por iri milite submeti unu mondparton, kaj kiuj fine estis 
formortigataj de la Hispanoj.</q></p>

<p><q rend="«»">La princoj de ilia familio, kiuj restis en sia
naskiĝlando, estis pli saĝaj; ili ordonis, laŭ la
konsento de la nacio, ke neniu loĝanto eliru el nia
malgranda reĝlando; kaj tio konservis al ni nian
senpekecon kaj nian feliĉon. La Hispanoj havis
malklaran scion pri ĉi tiu lando, ili nomis ĝin
Eldorado, kaj iu Anglo, nomita kavaliro Rali 
<note type="footnote" rend="(2)"> Angle: Raleigh</note>,
eĉ proksimiĝis al ĝi antaŭ proksimume cent jaroj;
sed, tial ke ni estas ĉirkaŭitaj per nealireblaj rokoj
kaj profundegoj, ni ĉiam ĝis nun estis ŝirmataj
kontraŭ la rabemo de la nacioj el Eŭropo, kiuj
havas nekompreneblan pasiegon por la ŝtonoj kaj
por la koto de nia tero, kaj kiuj, por ilin akiri,
mortigus nin ĉiujn ĝis la lasta.</q></p>

<p>Longa estis la interparolo; ĝi temis pri la
moroj, pri la virinoj, pri la publikaj spektakloj,
pri la artoj. Fine Kandid, kiu ĉiam havis emon
por la metafiziko, demandis pere de Kakambo ĉu
en la lando ekzistas religio.</p>

<p>La maljunulo iomete ruĝiĝis. <q rend="«»">Nu! li diris,
kiel vi povas pri tio dubi? Ĉu vi rigardas nin kiel
maldankemulojn?</q> Kakambo humile demandis, kiu
religio estas en Eldorado. La maljunulo denove
ruĝiĝis. <q rend="« ">Ĉu povas ekzisti du religioj? li diris;
ni havas, mi kredas, la ĉies religion; ni adoras
Dion de la vespero ĝis la mateno.</q></p>

<p><q rend="- ">Ĉu vi adoras nur unu Dion? diris Kakambo,
kiu ĉiam divenis la dubojn de Kandid.</q></p>

<p><q rend="- ">Memkompreneble, diris la maljunulo, ne
ekzistas du, nek tri, nek kvar. Mi konfesas al vi,
ke la homoj el via mondo faras tre strangajn
demandojn.</q></p>

<p>Kandid nelaciĝis
demandadi la bonan
maljunulon; li volis
scii kiel oni preĝis
Dion en Eldorado.
<q rend="«»">Ni ne preĝas al li,
diris la bona kaj 
respektinda saĝulo; ni
ne bezonas peti ion
al li; li donis al ni
ĉion necesan; ni senĉese 
dankas al li.</q>
Kandid havis la scivolon 
vidi pastrojn; 
li demandigis, kie ili troviĝas. La bona maljunulo
ridetis. <q rend="«»">Miaj amikoj, l diris, ni ĉiuj estas pastroj;
la reĝo kaj ĉiuj familiestroj ĉiusemajne solene
kantas dankajn kantojn; kaj kvin aŭ ses mil
muzikistoj akompanas ilin.</q></p>

<p><q rend="- ">Nu! ĉu do vi ne havas monaĥojn, kiuj instruas, 
disputas, regas, intrigas kaj bruligas la
homojn, kiuj ne havas saman opinion kiel ili?</q></p>

<p><q rend="- ">Necesus por tio, ke ni estu frenezaj, diris la
maljunulo; ni ĉiuj ĉi tie estas samideanoj kaj ne
komprenas, kion vi diras pri viaj monaĥoj.</q></p>


<p>Ĉe ĉiuj tiuj paroloj Kandid statis kvazaŭ ekstaze
kaj diris al si pense: <q rend="«»">Ĉi tio tre diferencas je tio,
kio ekzistas en Vestfalio kaj en la kastelo de lia
barona moŝto: se nia amiko Panglos estus vidinta
Eldoradon, li ne plu dirus, ke la kastelo de Thunder-ten-tronckh 
estis tio, kio estis plej bela sur la tero;
estas ja certe, ke oni devas vojaĝi.</q></p>

<p>Post tiu longa interparolado, la bona maljunulo
pretigis sesŝafan kaleŝegon, kaj donis dek du el
siaj servistoj al la vojaĝantoj por konduki ilin al
la kortego. <q rend="«»">Senkulpigu min, li diris, se mia maljuneco 
senigas min je la honoro akompani vin. La
reĝo akceptos vin laŭ maniero, pri kiu vi ne estos
malkontentaj, kaj vi sendube indulgos la morojn
de la lando, se estas kelkaj, kiuj malplaĉas al vi.</q></p>

<p>Kandid kaj Kakambo enkaleŝiĝis; la ses ŝafoj
kvazaŭ flugis, kaj en malpli ol kvarhora veturado
oni alvenis ĉe la palaco de la reĝo, lokita en iu
fino de la ĉefurbo. La portalo estis du cent dudek
futojn alta kaj cent futojn larĝa; estas neeble klarigi, 
el kia materialo ĝi konsistis. Estas evidente,
ke ĝi eksterordinarege superis la ŝtonojn kaj sablon,
kiujn ni nomas <emph>oro</emph> kaj <emph>gemoj</emph>.</p>

<p>Dudek belaj deĵorantinoj akceptis Kandid kaj
Kakambo ĉe ilia elkaleŝiĝo, kondukis ilin en banĉambrojn, 
vestis ilin per roboj teksitaj el kolibra
lanugo; poste la grandoficiroj kaj grandoficirinoj
de la Reĝeco kondukis ilin en la apartamenton de
Lia Reĝa Moŝto, meze inter du vicoj, ĉiu el mil
muzikistoj, laŭ la kutima maniero. Kiam ili proksimiĝis 
al la trona salono, Kakambo demandis al
iu grandoficiro kiel oni devas fari por saluti Lian
Reĝan Moŝton: ĉu oni sin ĵetas genue aŭ ventre
surteren; ĉu oni metas la manojn sur la kapon aŭ
sur la postaĵon; ĉu oni lekas la polvon de la
planko; unuvorte, kia estas la ceremonio. <q rend="«»">La
kutimo, diris la grandoficiro, estas ĉirkaŭbraki la
reĝon kaj kisi lin sur ambaŭ vangojn.</q> Kandid
kaj Kakambo sin ĵetis sur la kolon de Lia Reĝa
Moŝto, kiu akceptis ilin kun la tuta eleganta facileco, 
kiun oni povas imagi kaj ĝentile invitis ilin
por vespermanĝi.</p>

<p>Dume oni travidigis al ili la urbon, la publikajn
konstruojn, kies supro atingis la nubojn, la vendejojn 
milkolone ornamitajn, la fontanojn kun pura
akvo, la fontanojn kun roza akvo, tiujn kun likvoroj 
el sukerkanoj, kiuj konstante fluis, starante sur
grandaj placoj, pavimitaj per ia speco de gemoj,
kiuj eligis odoron similan al tiu de la kariofilo kaj
de la cinamo. Kandid petis, ke oni montru al li
la kortumon, la parlamenton; oni diris, ke da ili
ne ekzistas, kaj ke oni neniam pledis. Li demandis,
ĉu estas malliberejoj, oni diris al li, ke ne. Kio
pli surprizis lin, kaj kio plej plezurigis lin, tio
estis la palaco de la sciencoj, en kiu li vidis galerion 
dumilpaŝe longan, tute plenan je matematikaj
kaj fizikaj instrumentoj.</p>

<p>Trarigardinte, dum la posttagmezo, proksimume
la milonan parton de la urbo, ili estis rekondukataj
al la reĝo. Kandid altabliĝis inter Lia Reĝa Moŝto,
sia servisto Kakambo kaj pluraj sinjorinoj. Neniam
oni tiom bone manĝis, kaj neniam la reĝo estis pli
sprita ol dum la vespermanĝo. Kakambo klarigis
la spritajn vortojn de la reĝo al Kandid, kaj, malgraŭ 
la tradukiĝo ili restis spritaj. El ĉio, kio
mirigis Kandid, tio ne estis la malplej miriga.</p>

<p>Ili restis monaton en tiu gastejo. Kandid ne
ĉesis diri al Kakambo: <q rend="«»">Estas vere, mia amiko,
mi rediras, ke la kastelo, kie mi naskiĝis, ne indas
je la lando, kie ni estas; sed F-ino Kunegond
forestas kaj vi sendube havas en Eŭropo iun amatinon. 
Se ni restas ĉi tie, ni estos nur same bonstataj 
kiel la aliaj; male, se ni revenos en nian
mondon nur kun dek du ŝafoj ŝarĝitaj per ŝtonoj
el Eldorado, ni estos pli riĉaj ol ĉiuj reĝoj kune,
ni ne plu bezonos timi inkvizitorojn, kaj ni facile
povos repreni F-inon Kunegond.</q></p>

<p>Tiu parolo plaĉis al Kakambo: oni tiom ŝatas
migradi, akiri famon ĉe siaj samgentanoj, fanfaroni
pri tio, kion oni vidis dum siaj vojaĝoj, ke la du
feliĉuloj decidis ne plu esti feliĉaj kaj peti sian
liberiĝon de Lia Reĝa Moŝto.</p>

<p><q rend="«»">Vi faras malsaĝaĵon, diris al ili la reĝo, mi
bone scias, ke mia lando estas negrava; sed, kiam
mezbone oni estas ie, oni tie devas resti; mi certe
ne havas la rajton teni fremdulojn; tio estas tiranio,
kiu forestas el niaj moroj, el niaj leĝoj: ĉiuj homoj
estas liberaj; foriru, kiam al vi plaĉos, sed la eliro
estas tre malfacila. Estas neeble iri kontraŭ la fluo
de la rapida rivero, per kiu kvazaŭ mirakle vi alvenis, 
kaj kiu fluas sub rokaj arkaĵoj. La montoj,
kiuj ĉirkaŭas mian tutan landon, estas dek mil futojn
altaj kaj staras kiel muroj: ĉiu el ili larĝe okupas
spacon de pli ol dek mil mejloj; oni povas malsupreniri 
ilin nur laŭ krutegoj. Tamen, ĉar vi nepre
volas foriri, mi ordonos al la intendanto de la maŝinoj, 
ke li konstruu unu, kiu povos komforte transporti vin. 
Kiam oni estos forkondukinta vin trans
la montojn, neniu povos akompani vin: 
miaj regatoj ja ĵuris neniam eliri la ĉirkaŭlimon, kaj ili
estas tro saĝaj por rompi sian ĵuron. Cetere vi
petu de mi ĉion, kio plaĉos al vi.</q></p>

<p><q rend="- ">Ni petas de Via Reĝa Moŝto, diris Kakambo,
nur kelke da ŝafoj ŝarĝotaj per nutroj, ŝtonoj kaj
per la koto el la lando.</q></p>

<p>La reĝo ridis. <q rend="«»">Mi ne komprenas, li diris, kian
emon havas la Eŭropanoj por nia flava koto; sed
da ĝi kunportu tiom, kiom vi volos, kaj ĝi al vi
utilu.</q></p>

<p>Tuj li ordonis al siaj inĝenieroj, ke ili pretigu
maŝinon por suprenlevi tiujn du eksterordinarajn
homojn ekster la reĝlandon. Tri mil bonaj fizikistoj
eklaboris; la maŝino estis preta post dekkvin tagoj
kaj ne kostis pli ol dudek milionojn da sterlingaj
funtoj, en la landa mono. Sur la maŝinon oni metis
Kandid kaj Kakambo; aldone estis du grandaj
ruĝaj ŝafoj selitaj kaj briditaj por servi al ili kiel
rajdobestoj, kiam ili estos transirintaj la montojn,
dudek ŝarĝoŝafoj ŝarĝitaj per nutroj, tridek, kiuj
portis donacojn el tio, kion la lando havas plej
kurioza, kaj kvindek ŝarĝitaj per oro, gemoj kaj
diamantoj. La reĝo ameme kisis la du vagulojn.</p>

<p>Estis bela spektaklo ilia foriro kaj la maniero,
laŭ kiu ili estis suprenlevataj, ili kaj iliaj ŝafoj, ĝis
la supro de l' montoj. La fizikistoj adiaŭis ilin,
post kiam ili estis en sendanĝereco, kaj Kandid ne
plu havis alian deziron kaj celon ol iri proponi
siajn ŝafojn al F-ino Kunegond.</p>

<p><q rend="«»">Ni havas, li diris, sufiĉon por pagi al la guberniestro 
de Bonaero, se F-ino Kunegond estas
vendotaksigota. Ni iru al Kajeno, ne enŝipiĝu, kaj
poste ni vidos, kiun reĝlandon ni povos aĉeti.</q></p></div>


<div type="chapter" rend="doc" id="XIX">
<head>Ĉapitro XIX</head>

<epigraph><p>Kio okazis al ili en Surinam, kaj kiel Kandid
  konatiĝis kun Marten.</p></epigraph>

<p>La unua tago de niaj du vojaĝantoj estis sufiĉe
agrabla. Ili estis kuraĝigataj per la ideo, ke ili
posedas pli da riĉoj ol Azio, Eŭropo kaj Afriko
povus enteni. Kandid, ravita, skribis la nomon de
Kunegond sur la trunkon de la arboj. Ĉe la dua
tago, du el iliaj ŝafoj enmarĉiĝis kaj pereis kun
siaj ŝarĝoj; kelkajn tagojn poste du aliaj ŝafoj
mortis pro laciĝo; poste sep aŭ ok pereis pro malsato 
en iu dezerto; aliaj post kelkaj tagoj falis en
profundegojn. Fine, post centtaga marŝado, restis
al ili nur du ŝafoj. Kandid diris al Kakambo:</p>

<p><q rend="- ">Mia amiko, vi vidas, kiel la riĉoj el ĉi tiu
mondo estas pereeblaj; nur solida estas la virto
kaj la feliĉo revidi F-inon Kunegond.</q></p>

<p><q rend="- ">Tion mi konsentas, diris Kakambo; sed
restas al ni ankoraŭ du ŝafoj kun pli da trezoroj
ol iam havos la reĝo de Hispanio, kaj mi vidas
en la malproksimo urbon, kiu laŭ mia konjekto
estas Surinam, apartenanta al la Holandanoj. Ni
estas ĉe la fino de niaj penoj kaj ĉe la komenco
de nia feliĉo.</q></p>

<p>Proksimiĝante al la urbo, ili renkontis negron
surtere kuŝantan, kiu havis nur la duonon de sia
vesto, t. e. kalsono el blua tolo; mankis al tiu
kompatindulo la maldekstra kruro kaj la dekstra
mano.</p>

<p><q rend="- ">He! Dio mia! diris al li Kandid holande,
kion ci faras ĉi tie, mia amiko, en la terurega
stato, en kiu oni cin vidas?</q></p>

<p><q rend="- ">Mi atendas mian mastron, S-ron Vanderdentur, 
la fama negocisto, respondis la negro.</q></p>

<p><q rend="- ">Ĉu estas S-ro Vanderdentur, diris Kandid,
kiu tiel traktis cin?</q></p>

<p><q rend="- ">Jes, sinjoro, diris la negro, ĝi estas la kutimo.
Dufoje en jaro oni donas al ni kalsonon el tolo
kiel nuran veston. Kiam ni laboras en la sukerfabrikoj, 
kaj kiam la muelŝtono kaptas al ni la
fingron, oni tranĉas al ni manon; kiam ni volas
forkuri, oni tranĉas al ni kruron: ambaŭ cirkonstancoj 
okazis al mi: je tia prezo vi manĝas
sukeron en Eŭropo. Tamen, kiam mia patrino
vendis min por dek patagonaj moneroj ĉe la marbordo 
de Gvineo, ŝi diris al mi: <q rend="«»">Mia kara infano,
gloru niajn fetiĉojn, ĉiam adoru ilin, al ci ili faros
feliĉan vivon; ci havas la honoron esti sklavo de
niaj sinjoregoj la blankuloj, kaj per tio ci riĉigas
ciajn gepatrojn.</q> Ho ve! mi ne scias, ĉu mi riĉigis 
ilin, sed ili ne igis min riĉa. La hundoj, la
simioj kaj la papagoj estas milfoje malpli malfeliĉaj
ol ni: la holandanaj fetiĉoj, kiuj konvertis min,
ĉiudimanĉe diras al mi, ke ni ĉiuj, ĉu blankaj ĉu
nigraj, estas infanoj de Adam. Mi ne estas genealogo; 
sed, se tiuj predikistoj diras la veron, ni
ĉiuj estas frataj kuzoj. Nu, vi konsentos kun mi,
ke ne povas esti pli terurega maniero konduti
kontraŭ siaj parencoj.</q></p>

<p><q rend="- ">Ho Panglos! ekkriis Kandid, ci ne divenis
tian abomenindon; finfine, mi estos devigata rezigni
cian optimismon.</q></p>

<p><q rend="- ">Kio estas optimismo? diris Kakambo.</q></p>

<p><q rend="- ">Ho ve! diris Kandid, ĝi estas la obstinego
asertadi, ke ĉio estas bona, kiam oni malbonstatas;
kaj li ploris rigardante la negron; kaj, plorante,
li eniris en Surinam.</q></p>

<p>La unua afero, pri kiu ili informiĝas, estas ĉu
oni povas sendi ŝipon al Bonaero. La persono, al
kiu ili sin turnis, ĝuste estis hispana ŝipposedanto,
kiu sin proponis por fari kun ili honestan kontrakton. 
Li difinis rendevuon al ili en iun drinkejon.
Kandid kaj la fidela Kakambo kun siaj du ŝafoj
tien iris por lin atendi.</p>

<p>Kandid, kiu estis konfidema, rakontis al la
Hispano ĉiujn siajn aventurojn, kaj konfesis, ke
li volas forpreni F-inon Kunegond. <q rend="«»">Mi certe ne
riskos veturigi vin al Bonaero, diris la maristo;
mi estus pendigata kaj vi ankaŭ. La bela Kunegond
estas la preferata amatino de la sinjorego.</q> Tio
estis kvazaŭ fulmobato por Kandid; li longe ploradis; 
fine li apartigis sin kun Kakambo, al kiu li
diris: <q rend="«»"> Mia kara amiko, jen tio, kion ci faru.
Ĉiu el ni havas en siaj poŝoj kvar aŭ kvin milionojn
da diamantoj: ci estas pli lerta ol mi; ci iru al
Bonaero kaj prenu F-inon Kunegond. Se la guberniestro 
ne tuj konsentas, ci donu al li unu milionon;
se tio ne sufiĉas, donu al li du; ci ne mortigis
inkvizitoron, oni ne malfidos cin. Mi ekipos alian
ŝipon; cin mi iros atendi en Venezion; ĝi estas
libera lando, kie oni ne bezonas timi nek Bulgarojn, 
nek Abarojn, nek judojn, nek inkvizitorojn.</q></p>

<p>Kakambo laŭdegis tian saĝan decidon. Li estis
tre ĉagrena pro la penso disiĝi for de bona mastro,
fariĝinta lia intima amiko; sed la plezuro utili al
li, superis la ĉagrenon, kaŭzatan de la disiĝo, Ili
ĉirkaŭbrakis unu la alian, larmante. Kandid rekomendis, 
ke li ne forgesu la bonan maljunulinon.
Kakambo foriris tuj la saman tagon: tiu Kakambo
estis tre bona homo.</p>

<p>Kandid restis ankoraŭ dum kelka tempo en
Surinam, kaj atendis, ke alia ŝipmastro bonvolos
veturigi lin en Italion, lin kaj la du ŝafojn, kiujn li
ankoraŭ havis. Li dungis servistojn, kaj aĉetis ĉion
necesan por longa vojaĝo; fine S-ro Vanderdentur,
mastro de granda ŝipo, sin prezentis al li, <q rend="«»">Kiom
vi deziras, li demandis al tiu homo, por veturigi
min rekte al Venezio, min, miajn servistojn, mian
pakaĵaron, kaj la jenajn du ŝafojn?</q> La mastro
konsentis por la prezo de dek mil piastroj; Kandid
ne ŝanceliĝis.</p>

<p><q rend="«»">Ho! ho! diris al si aparte la prudenta Vanderdentur, 
ĉi tiu fremdulo tuj donas dek mil piastrojn! 
necesas por tio, ke li estu tre riĉa.</q> Kaj,
revenante momenton poste, li deklaris, ke li ne
povas foriri por malpli alta prezo ol dudek mil.</p>

<p><q rend="- ">Nu, vi ricevos ilin, diris Kandid.</q></p>

<p><q rend="- ">Mirige! mallaŭte diris al si la komercisto,
ĉi tiu homo donas dudek mil piastrojn same facile
kiel dek mil.</q></p>

<p>Li revenis denove, kaj diris, ke li povos veturigi 
Kandid ĝis Venezio nur se li ricevos tridek
mil piastrojn.</p>

<p><q rend="- ">Mi do pagos al vi tridek mil, respondis
Kandid.</q></p>

<p><q rend="- ">Ho! ho! diris al si la holanda komercisto,
tridek mil piastroj estas nenio por ĉi tiu homo;
sendube la du ŝafoj portas grandegajn trezorojn;
ni ne plu insistu: li unue pagu la tridek mil piastrojn, 
poste ni vidos.</q></p>

<p>Kandid vendis du malgrandajn diamantojn, el
kiuj la malpli granda valoris pli ol la tuta sumo,
kiun postulis la mastro. Lin li pagis antaŭe. La
du ŝafoj estis enŝipigataj. Kandid sekvis en malgranda 
boato por atingi la ŝipon en la rodo; la
mastro ne rapidas, malvolvigas la velojn, ekforiras;
la vento lin favoras. Kandid, duonfrenezigite,
konsternite, jam ne plu vidis lin. <q rend="«»">Ho ve! li kriis,
jen faro inda je la malnova mondo.</q> Li revenas
al la bordo, profundiĝinte en doloron; ĉar fine li
estis perdinta tion, kio sufiĉus por riĉigi dudek
monarkojn.</p>

<p>Li iras al la holanda juĝisto; kaj, tial ke li
estis iom konfuzita, li forte frapas kontraŭ la pordon; 
li eniras, klarigas pri sia aventuro, kaj krias
iom pli laŭte ol decas. La juĝisto unue pagigas al
li dek mil piastrojn pro la bruo, kiun li faris;
poste li pacience lin aŭskultas, promesas esplori
la aferon, tuj kiam revenos la komercisto kaj pagigas 
al si dek mil aliajn piastrojn por la aŭdiencaj
elspezoj.</p>

<p>Tia agmaniero tute malesperigis Kandid; en
vero li estis spertinta malfeliĉojn milfoje pli dolorigajn; 
sed la flegmo de la juĝisto, kaj tiu de la
priŝtelinta lin mastro kolerigis kaj ĵetis lin en
nigran melankolion. La malbono de la homoj sin
prezentis al li en sia tuta malbelo; li cerbumis
nur pri malgajigaj ideoj. Fine, franca ŝipo estis
forveturonta al Bordo <note type="footnote" rend="(1)">France: 
Bordeaux.</note>, kaj, ĉar li ne plu havis
ŝafojn, ŝarĝitajn per diamantoj por enŝipigi, li luis
ĉambron de la ŝipo je ĝusta prezo, kaj sciigis tra
la urbo, ke li pagos la vojaĝon, la nutron kaj
donacos du mil piastrojn al honestulo, kiu konsentos 
vojaĝi kun li, kondiĉe, ke tiu homo abomenas 
sian staton kaj estas la plej malfeliĉa el la
provinco.</p>

<p>Sin prezentis tioma amaso da kandidatoj, ke
tuta ŝiparo ne povus enteni ilin. Volante elekti
inter tiuj, kiuj aspektis plej malfeliĉaj, Kandid
distingis dudekon da personoj, kiuj ŝajnis sufiĉe
societemaj, kaj kiuj ĉiuj pretendis meriti la preferon.
Li kolektis ilin en sian gastejon, pagis ilian vespermanĝon, 
post kiam ĉiu el ili ĵuris, ke li rakontos
lojale sian historion; li promesis elekti tiun, kiu
ŝajnos al li la plej kompatinda kaj plej malkontenta 
pri sia stato, kaj kun pli da pravo, kaj
li promesis ankaŭ al la aliaj iomete mondonaci.</p>

<p>La kunsido daŭris ĝis la kvara horo post noktomezo. 
Kandid aŭskultante ĉiujn iliajn aventurojn,
rememoris pri tio, kion diris al li la maljunulino,
irante al Bonaero, kaj pri la veto, kiun ŝi faris,
ke ne troviĝas sur la ŝipo iu, al kiu ne okazis tre
grandaj malfeliĉoj. Li pensis pri Panglos ĉe ĉiu
aventuro, kiun oni rakontis al li. <q rend="«»">Tiu Panglos
estus tre embarasata por pruvi sian sistemon. Mi
dezirus, ke li estu ĉi tie. Certe, se ĉio bonstatas,
estas en Eldorado, kaj ne en la cetera parto de
l' tero.</q> Fine li decidis favore al iu kompatinda
scienculo, kiu laboris dum dek jaroj por eldonistoj
en Amsterdam. Li juĝis, ke ne ekzistas metio en
la mondo, pri kiu oni povas havi pli da abomeno.</p>



<p>
Tiu scienculo, kiu cetere estis bona homo, estis
priŝtelita de sia edzino, batita de sia filo, forlasita
de sia filino, kiu aranĝis, ke Portugalo forprenu
ŝin. Li ĵus estis senigita je malgrava ofico, per
kiu li ricevis vivrimedojn; kaj la predikantoj el
Surinam persekutis lin, tial ke ili opinias, ke li
estas socinano <note type="footnote" rend="(1)">Ano 
de la siste de <name>Socin,</name> itala herezulo 
(1525-1562).</note>. Oni devas konfesi, ke la aliaj
estis same malfeliĉaj kiel li; sed Kandid esperis,
ke la scienculo distros lin dum la vojaĝo. Ĉiuj aliaj
konkurantoj opiniis, ke Kandid kondutis treege
maljuste kontraŭ ilin; sed li kvietigis ilin donacante 
al ĉiu cent piastrojn.</p></div>


<div type="chapter" rend="doc" id="XX">
<head>Ĉapitro XX</head>

<epigraph><p>Kio okazis surmare al Kandid kaj al Marten.</p></epigraph>

<p>Do la maljuna scienculo, kiu nomiĝis Marten,
enŝipiĝis por veturi al Bordo kun Kandid. Ambaŭ
estis multon vidintaj kaj suferintaj; kaj eĉ se la
ŝipo estus naĝanta de Surinam al Japanio preter
la promontoro de Bon-Espero, ili estus havintaj
temojn por diskuti pri la morala malbono kaj pri
la fizika malbono dum la tuta vojaĝo.</p>

<p>Tamen Kandid havis grandan avantaĝon super
Marten: li ĉiam esperis revidi F-inon Kunegond,
dum Marten havis nenion por esperi; plie li havis
oron kaj diamantojn; kaj, kvankam li estis perdinta 
cent dikajn ruĝajn ŝafojn, ŝarĝitajn per la plej
grandaj trezoroj el la tero, kvankam li ne povis
forgesi la friponagon de la holanda mastro, tamen,
kiam li pensis pri tio, kion li havis en la poŝoj,
kaj kiam li parolis pri Kunegond, ĉefe ĉe la fino
de la manĝado, li emis tiam al la sistemo de
Panglos.</p>

<p><q rend="- ">Sed vi, sinjoro Marten, li diris al la scienculo,
kion vi pensas pri ĉio ĉi? Kia estas via opinio
pri la morala malbono kaj la fizika malbono?</q></p>

<p><q rend="- ">Sinjoro, respondis Marten, miaj pastroj kulpigis
min, ke mi estas socinano; sed fakte mi estas
maniĥeano <note type="footnote" rend="(1)"> Maniĥeo estis
filozofo, kiu vivis en Persio en la
III-a jarcento. La maniĥeanoj instruis la religion kaj filozofian
dogmon, laŭ kiu la mondo estas la faro de du kontraŭaj
principoj, unu bona, la alia malbona, ambaŭ eternaj, sendependaj 
kaj egale potencaj. <label>Trad.</label></note>.</q></p>

<p><q rend="- ">Vi mokas min, diris Kandid, ne plu ekzistas
maniĥeanoj en la mondo.</q></p>

<p><q rend="- ">Mi estas unu el ili, diris Marten; mi ne
scias kial, sed aliel mi ne povas pensi.</q></p>

<p><q rend="- ">Necesas, ke vi havu la diablon en la korpo,
diris Kandid.</q></p>

<p><q rend="- ">Ĝi tiom aktive enmiksiĝas en la aferoj de
ĉi tiu mondo, diris Marten, ke ĝi povas esti en
mia korpo, kiel ĉie alie; sed mi konfesas al vi,
ke ekrigardante ĉi tiun terglobon, aŭ pli ĝuste
ĉi tiun globeton, mi pensas, ke Dio forlasis ĝin al
la zorgoj de iu malbonfarulo; mi ĉiam faras escepton
pri Eldorado.</q></p>

<p>Mi malofte vidis urbon, kiu ne deziras la ruiniĝon 
de la najbara urbo, nek familion, kiu ne volus
ekstermi alian familion. Ĉie la malfortuloj malamegas 
la potenculojn, antaŭ kiuj ili malnoble
humiliĝas, kaj la potenculoj traktas ilin kiel gregojn 
<note type="footnote" rend="(2)"> <name>Brutaro</name>. La vorto <q rend="«»">grego</q> estas ĝenerale uzita de
Zamenhof en <q rend="«»">La Sankta Biblio</q> kaj estas certe tre oportuna.</note>,
kies lanon kaj karnon oni vendas. Unu
miliono da murdistoj enregimentigitaj, kurantaj de
unu fino de Eŭropo ĝis la alia, profesie mortigadas
kaj rabadas kun disciplino por gajni sian panon,
tial ke ili ne havas pli honestan metion; kaj en
la urboj, kiuj ŝajnas ĝui pacon, kaj kie floras la
artoj, la homoj estas forkonsumataj de pli da envio,
da zorgoj kaj maltrankviligoj ol sieĝata urbo havas
da suferiloj. La kaŝitaj ĉagrenoj estas eĉ pli kruelaj
ol la publikaj mizeroj. Unuvorte, da ili mi tiom
vidis, mi tiom spertis, ke mi fariĝis maniĥeano.</p>


<p><q rend="- ">Ekzistas tamen bono, rebatis Kandid.</q></p>

<p><q rend="- ">Povas esti, diris Marten, sed ĝin mi ne konas.</q></p>

<p>Meze dum tiu disputo, oni aŭdis kanonbruon.
La bruo duobliĝas de momento al momento. Ĉiu
prenas sian lornon. Oni ekvidas du ŝipojn, kiuj
interbatalas je trimejla distanco proksimume; la
vento kondukis ambaŭ tiom proksime de la franca
ŝipo, ke oni havis la plezuron vidi laŭplaĉe la
batalon. Fine unu el la du ŝipoj pafadis tiom trafe
kontraŭ la alian, ke ĉi tiu lasta dronis. Kandid
kaj Marten klare ekvidis centon da homoj sur la
ferdeko de la ŝipo, kiu subakviĝis; ili ĉiuj levis
la brakojn al la ĉielo kaj aŭdigis terurajn kriadojn:
dum unu momento ĉio estis enabismigata.</p>

<p><q rend="- ">Nu, diris Marten, jen estas kiel la homoj
traktas unuj la aliajn.</q></p>

<p><q rend="- ">Estas vere, ke en tiu afero estas io diabla.
Tiel parolante, li ekvidis mi ne scias kion kun
brilega ruĝa koloro, kio naĝis apud la ŝipo. Oni
sendis ŝalupon por esplori la naĝantan objekton:
ĝi estis unu el liaj ŝafoj. Kandid havis pli da ĝojo,
retrovante tiun ŝafon, ol li havis da aflikto perdante 
cent da ili, ĉiuj ŝarĝitaj per dikaj diamantoj
el Eldorado.</q></p>

<p>La franca kapitano baldaŭ ekvidis, ke la kapitano 
de la subakviginta ŝipo estas hispana, kaj ke
tiu de la subakvigita estis holanda pirato; ĝi estis
tiu sama, kiu priŝtelis Kandid. La grandegaj riĉoj,
kiujn tiu krimegulo estis rabinta, dronis kun li en
la maro, kaj nur unu ŝafo estis savita.</p>

<p><q rend="- ">Vi vidas, diris Kandid al Marten, ke la krimo
iafoje estas punata; tiu fripona holanda mastro
havis la sorton, kiun li meritis.</q></p>

<p><q rend="- ">Jes, diris Marten; sed ĉu do necesis, ke la
pasaĝeroj, kiuj estis sur lia ŝipo, ankaŭ pereu?
Dio punis la friponon, la diablo dronigis la pasaĝerojn.</q></p>

<p>Dume la franca kaj la hispana ŝipoj plue iris,
kaj Kandid daŭrigis sian interparoladon kun Marten.
Dum dekkvin tagoj ili senĉese diskutis, kaj post
tiu tempo la solvo estis same netrovebla kiel ĉe la
unua tago. Sed almenaŭ ili parolis, ili komunikis
ideojn unu al la alia, ili reciproke sin konsolis.
Kandid karesis sian ŝafon. <q rend="«»">Ĉar mi retrovis cin,
li diris, mi povos ankaŭ retrovi Kunegond.</q></p></div>


<div type="chapter" rend="doc" id="XXI">
<head>Ĉapitro XXI</head>

<epigraph><p>Kandid kaj Marten proksimiĝas al la bordoj de Francio
  kaj rezonadas.</p></epigraph>

<p>Fine oni ekvidis la bordojn de Francio.</p>

<p><q rend="- ">Ĉu vi jam vizitis Francion? diris Kandid.</q></p>

<p><q rend="- ">Jes, diris Marten, mi trairis plurajn provincojn. 
Estas kelkaj, kie la duono el la loĝantoj
estas freneza, kelkaj, kie ili estas tro ruzaj, aliaj,
kie ili ĝenerale estas sufiĉe trankvilaj kaj sufiĉe
malspritaj, aliaj, kie oni afektas spriton; kaj, en
ĉiuj, la ĉefa okupado estas la 
amoro <note type="footnote" rend="(1)"> Seksa amo.</note>, la dua,
malice paroli, kaj la tria, diri stultojn.</q></p>

<p><q rend="- ">Sed, sinjoro Marten, ĉu vi vidis Parizon?</q></p>


<p><q rend="- ">Jes, mi vidis Parizon; ĝi konsistas el ĉiuj
tiuj ecoj; ĝi estas ĥaoso, ĝi estas interpuŝejo, kie
ĉiu serĉas plezuron, kaj kie neniu trovas ĝin,
almenaŭ laŭ tio, kiel ŝajnis al mi. Mi restis tie
dum mallonga tempo; tie, vizitante, ĉe mia alveno,
la foiron Sankta Germano, friponoj ŝtelis mian
tutan havon; min mem oni rigardis kiel ŝteliston,
kaj mi sidis ok tagojn en malliberejo; post tio mi
fariĝis korektisto en presejo por akiri rimedojn por
iri piede al Holando. Mi konatiĝis kun la verkanta
kanajlaro, kun la intriganta kanajlaro 
<note type="footnote" rend="(1)">La jezuitoj.</note> kaj la
konvulsianta kanajlaro <note type="footnote" rend="(2)">Aludo 
al mistikaj histeriuloj, kiuj vizitis la tombon de
la diakono Pâris kaj tie estis atakataj de konvulsioj. Tiuj
fanatikuloj estis ĝenerale ĵansenistoj, religia sekto malamika 
kun la jezuitoj. <label>Trad.</label></note>. Oni diras, ke en tiu
urbo troviĝas personoj tre ĝentilaj; tion mi volas
kredi.</q></p>

<p><q rend="- ">Koncerne min, nenian deziron vidi Francion
mi havas, diris Kandid; vi facile komprenas, ke
kiam oni pasigis unu monaton en Eldorado, oni
nur deziras vidi sur la tero F-inon Kunegond;
mi en Venezion iros por ŝin atendi; ni transiros
Francion por iri en Italion; ĉu vi akompanos min?</q></p>

<p><q rend="- ">Tre volonte, diris Marten; oni diras, ke
Venezio estas bona nur por la nobelaj Venezianoj,
sed ke oni bone akceptas la fremdulojn, kiam ili
havas multe da mono; da ĝi mi ne havas, vi
havas, ĉie mi akompanos vin.</q></p>

<p><q rend="- ">Jen, mi pensas, diris Kandid, ĉu vi opinias,
ke origine la tero estis iu maro, kiel oni asertas
en ĉi tiu dika libro <note type="footnote" rend="(3)">La Biblio.</note>, 
kiu apartenas al la kapitano de l' ŝipo?</q></p>

<p><q rend="- ">Mi tute ne kredas tion, diris Marten, nek
je la revoj, kiujn oni pribabilas de kelka tempo.</q></p>

<p><q rend="- ">Sed por kiu celo ĉi tiu mondo estas kreita?
diris Kandid.</q></p>

<p><q rend="- ">Por spiti nin, respondis Marten.</q></p>


<p><q rend="- ">Ĉu ne mirigas vin, pludiris Kandid, la amo,
kiun la junulinoj el la lando de la Grandoreluloj
havis por tiuj du simioj, kaj kies aventuron mi
rakontis?</q></p>

<p><q rend="- ">Tute ne, diris Marten; mi ne vidas ion
stranga en tia pasio; mi vidis tiom da eksterordinaraj 
aferoj, ke ne plu ekzistas io eksterordinara.</q></p>

<p><q rend="- ">Ĉu vi kredas, diris Kandid, ke la homoj
ĉiam buĉis sin reciproke kiel ili faras nuntempe?
ke ili ĉiam estis mensogemaj, perfidemaj, maldankemaj, 
rabemaj, malfortanimaj, malkonstantaj, malkuraĝaj, 
enviemaj, frandemaj, drinkemaj, avaraj,
ambiciaj, sangavidaj, kalumniemaj, diboĉemaj, fanatikaj, 
hipokritaj kaj stultaj?</q></p>

<p><q rend="- ">Ĉu vi kredas, diris Marten, ke ĉiam la nizoj
manĝis kolombojn, kiam da ili troviĝis ĉe ilia
renkonto?</q></p>

<p><q rend="- ">Jes, sendube, diris Kandid.</q></p>

<p><q rend="- ">Nu bone! diris Marten, se la nizoj ĉiam
havis la saman karakteron, kiel povus esti, ke la
homoj ŝanĝis la sian?</q></p>

<p><q rend="- ">Ho! diris Kandid, estas granda diferenco,
ĉar la libera volo&elipse;</q></p>

<p>Tiel rezonante, ili alvenis ĉe Bordo.</p></div>


<div type="chapter" rend="doc" id="XXII">
<head>Ĉapitro XXII</head>

<epigraph><p>Kio okazis en Francio al Kandid kaj al Marten.</p></epigraph>

<p>Kandid haltis en Bordo nur dum la tempo necesa
por vendi kelke da ŝtonoj el Eldorado kaj por prizorgi 
veturilon kun du sidlokoj: tial ke li nepre
bezonis sian filozofon Marten; li estis nur tre
ĉagrena pro tio, ke li estis devigata disiĝi de sia
ŝafo, kiun li fordonis al la Borda Akademio de la 
sciencoj, kiu proponis kiel temon por la nunjara
premio klarigi, kial la lano de tiu ŝafo estis ruĝa.
Kaj la premio estis aljuĝata al scienculo el la Nordo,
kiu pruvis per A plus B, minus C, dividita per Z,
ke la ŝafo devis esti ruĝa, kaj morti pro variolo.</p>

<p>Tamen ĉiuj vojaĝantoj, kiujn Kandid renkontis
survoje en la drinkejoj, diris al li: <q rend="«»">Ni iras al
Parizo</q>. Tia ĝenerala fervoro donis al li fine la
deziron vidi tiun ĉefurbon; tio ne postulis grandan
fortiriĝon de la vojo al Venezio.</p>

<p>Li eniris laŭ la antaŭurbo Sankta-Marso, kaj
kredis esti en la plej malbela vilaĝo el Vestfalio.</p>

<p>Apenaŭ Kandid estis en sia gastejo, kiam li
estis atakata de malgrava malsano. kaŭzita de siaj
laciĝoj. Tial ke li havis ĉe la fingro eksterordinare
grandan diamanton, kaj ke oni estis ekvidinta en
lia pakaĵaro kesteton mirige pezan, li tuj havis
apud si du kuracistojn, kiujn li ne venigis, kelkajn
intimajn amikojn, kiuj ne forlasis lin, kaj du bigotinojn, 
kiuj varmigis liajn tizanojn. Marten diris:
<q rend="«»">Mi memoras, ke mi ankaŭ estis malsana en
Parizo dum mia unua vojaĝo; mi estis tre malriĉa:
tial forestis amikoj, bigotinoj, kuracistoj, kaj mi
resaniĝis.</q></p>

<p>Tamen, dank' al multaj kuraciloj kaj sangelverŝoj, 
la malsano de Kandid pligraviĝis. Pastro el
la kvartalo venis milde por peti sennoman bileton,
pagotan en la transmondo; Kandid ne konsentis.
La bigotinoj asertis, ke tio estas nova modo 
<note type="footnote" rend="(1)">Aludo al iu skandalo tiutempa pri vendo de 
konfesbiletoj. <label>Trad.</label></note>.
Kandid respondis, ke li ne estas laŭmoda homo.
Marten volis ĵeti la pastron trans la fenestrojn; la
ekleziulo kolere deklaris, ke oni ne entombigos
Kandid; Marten same kolere rebatis, ke li entombigos 
la ekleziulon, se li daŭrigos sin trudi.
La disputo akriĝis; Marten kaptis lin ĉe la ŝultroj
kaj malmilde lin forpelis; kio kaŭzis grandan skandalon, 
pri kiu oni protokolis.</p>

<p>Kandid resaniĝis; kaj dum lia resaniĝado li
havis aron da tre bone edukitaj homoj por vespermanĝi 
ĉe li. Oni vetludis grandajn sumojn. Kandid
estis tre mirigita, ke neniam la asoj trafis lin, kaj
Marten tute ne miris.</p>

<p>Inter tiuj, kiuj honoris lin per sia ĉeesto, estis
malaltkreska abato el Perigordio 
<note type="footnote" rend="(2)">Franca provinco.</note>, unu el tiuj
diligentaj personoj, ĉiam rapidagaj, servemaj, senhontaj, 
karesemaj, konsentemaj, kiuj ŝtelatendas la
fremdulojn ĉe ilia trapaso, rakontas al ili la skandalan 
aferon de la urbo, kaj proponas al ili ĝuaĵojn
por ĉiu prezo. Ĉi tiu kondukis unue Kandid kaj
Marten al teatro. Tie oni ludis novan tragedion.
Okazis, ke Kandid sidis apud kelkaj sprituloj. Tio
ne malhelpis lin plori ĉe kelkaj scenoj perfekte
ludataj. Unu el la rezonemuloj, kiu apudsidis,
diris al li dum interakto:</p>




<p><q rend="- ">Vi tute malprave ploras: tiu aktorino estas
tre maltaŭga; la aktoro, kiu ludas kun ŝi, estas eĉ
pli mallerta; la teatraĵo estas eĉ pli malbona ol la
aktoroj; la aŭtoro ne scias eĉ araban vorton, kaj
tamen la sceno okazas en Arabio; kaj, plie, ĝi
estas homo, kiu ne kredas je la kunnaskitaj ideoj:
mi kunportos al vi morgaŭ dudek broŝurojn, kiuj
mallaŭdas lin.</q></p>

<p><q rend="- ">Sinjoro, kiom da teatraĵoj vi havas en Francio?
diris Kandid al la abato, kiu respondis:</q></p>

<p><q rend="- ">Kvin aŭ ses mil.</q></p>

<p><q rend="- ">Estas multe, diris Kandid; kiom da ili estas
bonaj?</q></p>

<p><q rend="- ">Dek kvin aŭ dek ses, respondis la alia.</q></p>

<p><q rend="- ">Estas multe, diris Marten.</q></p>

<p>Al Kandid tre plaĉis aktorino, kiu ludis la rolon
de la reĝino Elizabeto en iu sufiĉe banala tragedio,
kiun oni ludas kelkfoje. <q rend="«»">Tiu aktorino, li diris al
Marten, tre plaĉas al mi; ŝi havas ian trajtosimilecon 
kun F-ino Kunegond: mi estus tre kontenta
saluti ŝin.</q> La perigorda abato sin proponis por
enkonduki lin en ŝian hejmon. Kandid, edukita en
Germanio, demandis, kia estas la etiketo, kaj kiel
en Francio oni traktas la reĝinojn de Anglio.</p>

<p><q rend="- ">Oni devas distingi, diris la abato; en provinco, 
oni kondukas ilin 
<note type="footnote" rend="(1)">Temas ĉi tie pri 
reĝinoj de teatro.</note> en drinkejon; en Parizo,
oni respektas ilin, kiam ili estas belaj, kaj oni
ĵetas ilin en rubejon, kiam ili mortis.</q></p>

<p><q rend="- ">Reĝinojn en rubejon! diris Kandid.</q></p>

<p><q rend="- ">Jes, certe, diris Marten; sinjoro abato pravas:
mi estis en Parizo, kiam F-ino Monim 
<note type="footnote" rend="(2)"> Aludo al fama tiutempa aktorino, Adrienne Lekuvreŭr,
al kiu la eklezio rifuzis religian enterigon. <label>Trad.</label></note> pasis,
kiel oni diras, el ĉi tiu vivo en la alian; oni rifuzis
al ŝi tion, kion ĉi tiuj homoj nomas la <emph>honorojn
de la entombigo</emph>, t. e. putri kun ĉiuj malriĉuloj el
la kvartalo en malbela tombejo; ŝi estis entombigata 
tute sola el sia bando ĉe la angulo de la strato
de Burgonj; kio certe tre ĉagrenis ŝin, ĉar ŝi pensis
tre noble.</q></p>

<p><q rend="- ">Tio estas tre malĝentila, diris Kandid.</q></p>

<p><q rend="- ">Kion vi volas, diris Marten; tiaj naskiĝis ĉi
tiuj homoj. Kaj malgraŭ ĉiuj iliaj kontraŭdiroj,
ĉiuj eblaj neakordeblecoj, vi tamen vidos ilin en
la registaro, en la tribunaloj, en la preĝejoj, en la
teatroj de ĉi tiu stranga nacio.</q></p>

<p><q rend="- ">Ĉu vere oni ankoraŭ ridas en Parizo? diris
Kandid.</q></p>

<p><q rend="- ">Jes, diris la abato, sed furiozante: ĉar ridegante 
oni plendas pri ĉio kun eksplodoj de rido; eĉ
ridante oni agas plej abomeninde.</q></p>

<p><q rend="- ">Kiu estas, diris Kandid, tiu porkego 
<note type="footnote" rend="(3)"> Volter celas al Freron, 
kritikisto, lia malamiko. <label>Trad.</label></note>, kiu
diris al mi tiom da malbono pri la teatraĵo, ĉe
kies ludado mi tiom ploris kaj pri la aktoroj, kiuj
tiom amuzis min?</q></p>


<p><q rend="- ">Ĝi estas ia malica mizerulo, respondis la
abato, kiu laborakiras vivrimedojn, mallaŭdante
ĉiujn teatraĵojn kaj ĉiujn librojn; li malamas iun
ajn, kiu sukcesas, kiel la eŭnukoj malamas la
ĝuantojn: li estas unu el tiuj serpentoj de la literaturo, 
kiu sin nutras per koto kaj veneno; li estas
iu gazetistaĉo.</q></p>

<p><q rend="- ">Kion vi nomas gazetistaĉo? diris Kandid.</q></p>

<p><q rend="- ">Ĝi estas, diris la abato, verkanto de malicaj,
senvaloraj artikoloj, iu F&elipse;</q></p>

<p>Tiel rezonadis Kandid, Marten kaj la Perigordo
sur la ŝtuparo, vidante preterpasi la homojn ĉe la
foriro el la teatro. <q rend="«»">Kvankam mi sopiregas revidi
F-inon Kunegond, diris Kandid, mi deziras tamen
vespermanĝi kun F-ino Kleron, ĉar ŝi ŝajnis al mi
admirinda.</q></p>

<p>La abato ne estis el la speco de homoj, kiujn
akceptus F-ino Kleron, kiu rilatis nur kun ŝatindularo. 
<q rend="«»">Ŝi ne estas libera ĉi tiun vesperon, li
diris; sed mi havos la honoron konduki vin al
nobelino, ĉe kiu vi konatiĝos kun la pariza bonedukitaro, 
kiel se vi estus en la urbo jam de kvar
jaroj.</q></p>

<p>Kandid, kiu estis laŭnature scivolema, lasas sin
konduki en la domon de la sinjorino, en la fundon
de la antaŭurbo Sankta Honorio; tie oni estis
okupata per ia kartludo, nomita faraono: ĉiu el
la dek-du ludantoj tenis en manoj malgrandan
kajeron el kartoj, kornhavan registron por siaj
malbonŝancoj. Regis profunda silento, palo kuŝis
sur la frunto de la ludantoj, maltrankvilo sur tiu
de la bankiero, kaj la mastrino, sidante ĉe la flanko
de tiu senkompata bankiero, observis kvazaŭ per
linkaj okuloj ĉiujn paroliojn, ĉiujn sepojn kaj
la vadekampon <note type="footnote" rend="(1)">Terminoj uzataj ĉe faraona ludo.</note>,
 pro kiuj ĉiu ludanto angulfaldis
siajn kartojn; ŝi zorgis pri la ludado kun severa
sed ĝentila atento, kaj ne ekkoleris, pro timo perdi
siajn klientojn: la sinjorino nomigis sin markizino
de Parolinjak. Ŝia filino, dek-kvinjara, estis unu
el la ludantoj kaj avertis per palpebrumo pri la
friponaĵoj de tiuj kompatinduloj, kiuj provis artifike
kompensi la malbonŝancon <note type="footnote" rend="(2)">Tiutempe 
estis kutimo friponi ĉe la ludado. Tion pruvas
la fakto, ke du jarojn antaŭ la apero de Kandid jam ekzistis
verko titolita: <q rend="«»">Histoire des Grecs ou de ceux qui corrigent
la fortune au jeu</q> (Historio pri la Grekoj aŭ pri tiuj, kiuj
artifike kompensas la malbonŝancon ĉe ludado), de kavaliro
Ange Gudar, 1757. Noto en la franca eldono.</note>. La perigorda abato,
Kandid kaj Marten eniris; neniu ekstaris, nek salutis, 
nek atentis ilin; ĉiuj estis profunde okupataj
per siaj kartoj. <q rend="«»">Lia baronina moŝto Thunder-ten-tronckh 
estis pli ĝentila</q>, diris Kandid.</p>

<p>Tamen la abato proksimiĝis al la orelo de la
markizino, kiu duone ekstaris, honoris Kandid per
favora rideto, kaj Marten per tute nobla mieno;
ŝi donigis seĝon kaj kartaron al Kandid, kiu perdis
kvindek mil frankojn en du ludoj: poste oni tre
gaje noktomanĝis, kaj ĉiuj miris, ke Kandid ne
estas ekscitata pro sia malgajno; la lakeoj diris
inter si en sia lakea lingvaĵo: <q rend="«»">Sendube estas ia
riĉegulo angla</q>.</p>





<p>La noktomanĝo estis sama kiel plejparte el la
noktmanĝoj en Parizo: unue silento, due ia bruo
el nedistingeblaj paroloj, poste ŝercoj, kies plejparto
estas senspritegaj, falsaj novaĵoj kaj multe da malicaj
diroj; oni eĉ parolis pri novaj libroj:</p>

<p><q rend="- ">Ĉu vi vidis, diris la perigorda abato, la
romanon de sinjoraĉo Goŝa <note type="footnote" rend="(1)"> France: 
Gauchat, li estis abato en Sankta Petro de
Falez (france: Falaise) kaj prioro de Sankta Andreo; furioza
kontraŭulo de la filozofoj, li plurfoje atakis Volter. 
<label>Trad.</label></note>, doktoro pri teologio?</q></p>

<p><q rend="- ">Jes, respondis unu el la kunmanĝantoj,
mi ne povis finlegi ĝin. Ni havas amason da
impertinentaj verkoj, sed ĉiuj kune ne entenas
da impertinento, kiom tiu de Goŝa, doktoro
pri teologio; mi estas tiom sata je tiu grandega amaso
da malŝatindaj libroj, kiuj superŝutas min, ke mi
preferas faraonludi.</q></p>

<p><q rend="- ">Kaj kion vi opinias pri la <emph>Miksaĵoj</emph> de la
ĉefdiakono T&elipse;? diris la abato.</q></p>

<p><q rend="- ">Ha! diris S-ino de Polinjak, kia teda mortemulo! 
kiel strange li diras ĉion, kion jam ĉiuj
scias! kiel peze li diskutas tion, kio eĉ ne indas
esti iomete rimarkata! kiel sensprite li proprigas
al si la spriton de aliaj! kiel li difektas tion, kion
li plagiatas! kiel li naŭzas min! Sed li ne plu naŭzos
min; sufiĉas esti leginta kelkajn paĝojn de la ĉefdiakono.</q></p>



<p>
Kunsidis klera kaj bongusta homo, kiu favore
subtenis tion, kion diris la markizino. Poste oni
parolis pri tragedioj. La sinjorino demandis, kial
estas tragedioj, kiujn oni ludas kelkfoje, kaj kiujn oni
ne povas legi. La bongustulo tre bone klarigis kiel
teatraĵo povas esti interesa kaj esti senvalora; per
malmulte da vortoj li pruvis, ke ne sufiĉas starigi
anu aŭ du el tiuj situacioj, kiujn oni trovas en ĉiuj
romanoj, kaj kiuj ĉiam logas la rigardantojn, sed
necesas esti originala, ne estante stranga, ofte
noblega kaj ĉiam malafekta; koni la homan koron
kaj ĝin elmontri; esti granda poeto kvankam neniu
rolulo el la teatraĵo ŝajnas esti poeto; scipovi perfekte 
sian lingvon, ĝin pure paroli, kun senĉesa
harmonio, kaj tiele, ke la rimo ne difektu la sencon.
Iu ajn, li aldonis, kiu ne aplikas ĉiujn tiujn regulojn
povas verki unu aŭ du tragediojn, kiuj estos en
teatro aplaŭdataj, sed neniam li okupos lokon inter
la grandaj verkistoj; estas tre malmulte da bonaj
tragedioj: unuj estas dialogaj idilioj bone verkitaj
kaj rimitaj; la aliaj, politikaj rezonadoj, kiuj dormigas, 
aŭ vanaj detaligoj, kiuj mallogas; la aliaj,
revoj de malmodereguloj, krudstilaj, maldaŭrigataj
paroloj, longaj alparoloj al la dioj, tial ke oni ne
scias paroli al la homoj, eraraj maksimoj, emfazegaj 
banaloj.</p>

<p>Kandid aŭskultis tiun parolon kun atento kaj
akiris la konvinkon, ke la parolanto estas granda
homo; kaj, ĉar la markizino estis zorginta, ke li
havu sidlokon apud ŝi, li proksimiĝis al ŝia orelo,
kaj ekkuraĝis demandi, kiu estas la homo tiel bone
parolanta.</p>

<p><q rend="- ">Ĝi estas scienculo, diris la sinjorino, kiu ne
ludas, kaj kiun la abato kelkfoje kondukas al mi
por noktomanĝi: li estas tre sperta rilate tragediojn 
kaj librojn, li verkis tragedion, kiun oni malaplaŭdis 
kaj libron, kies sola ekzemplero vidita
ekster la butiko de lia eldonisto estas tiu, kiun li
dediĉis al mi.</q></p>

<p><q rend="- ">La granda homo! diris Kandid; ĝi estas
alia Panglos.</q></p>

<p>Tiam, sin turnante al li. Kandid diris:</p>

<p><q rend="- ">Sinjoro, vi sendube pensas, ke ĉio statas
kiel eble plej bone en la fizika mondo kaj en la
morala, kaj ke nenio povas aliel esti?</q></p>

<p><q rend="- ">Mi, sinjoro, respondis la scienculo, mi havas
tute alian opinion: mi trovas, ke ĉio iras tute
malbone; ke neniu scias, kiu estas lia rango, nek
kiu estas lia ofico, nek kion li faras, nek kion
devas fari, kaj krom la noktomanĝo, kiu estas
sufiĉe gaja kaj dum kiu regas sufiĉe da interkonsento, 
la tuta cetera tempo pasas en impertinentaj
disputoj: ĵansenistoj kontraŭ molinistojn, parlamentanoj
kontraŭ eklezianojn, verkistoj kontraŭ
verkistojn, korteganoj kontraŭ korteganojn, financistoj 
kontraŭ la popolon, edzinoj kontraŭ edzojn
parencoj kontraŭ parencojn; ĝi estas ĉiama batalo.</q></p>

<p><q rend="- ">Mi vidis pli da malbono, rebatis Kandid,
sed saĝulo, kiu poste estis pendigata, instruis al
mi, ke ĉio tio estas bonega: ĝi estas ombroj ĉe
bela pentro.</q></p>

<p><q rend="- ">Via pendigito mokis la homojn, diris Marten;
viaj ombroj estas teruraj makuloj.</q></p>

<p><q rend="- ">Estas la homoj, kiuj faras la makulojn kaj
ili ne povas tion eviti.</q></p>

<p><q rend="- ">Pro tio ili do ne kulpas, diris Marten.</q></p>

<p>La plejparto el la ludantoj, kiuj komprenis nenion
pri la temo; trinkadis; kaj Marten rezonis
kun la scienculo, kaj Kandid rakontis parton el
siaj aventuroj al la gastigantino.</p>

<p>Post la noktomanĝo, la markizino kondukis
Kandid en sian ĉambreton kaj sidigis lin sur kanapon.</p>

<p><q rend="- ">Nu! ŝi diris, vi do ĉiam fortege amas F-inon
Kunegond el Thunder-ten-tronckh?</q></p>

<p><q rend="- ">Jes, sinjorino, respondis Kandid.</q></p>

<p>La markizino aldiris kun amema rideto:</p>

<p><q rend="- ">Vi respondas al mi kiel junulo el Vestfalio;
Franco dirus al mi: <q rend="«»">Estas vere, ke mi amis
F-inon Kunegond; sed, vidante vin, sinjorino, mi
timas, ke ŝin mi ne plu amas.</q></q></p>

<p><q rend="- ">Ho ve! diris Kandid, mi respondos laŭ via
deziro.</q></p>

<p><q rend="- ">Via pasio por ŝi, diris la markizino, komencis
per levo de ŝia poŝtuko; mi volas, ke vi levu mian
ŝtrumpligilon.</q></p>

<p><q rend="- ">Per mia tuta koro, diris Kandid; kaj ĝin
li levis.</q></p>

<p><q rend="- ">Sed mi volas, ke vi remetu ĝin al mi, diris
la sinjorino; kaj Kandid ĝin remetis. Vidu, diris
la sinjorino, vi estas fremdulo; kelkfoje mi atendigas 
miajn amantojn el Parizo dum dek-kvin tagoj,
sed mi kapitulacas antaŭ vi tuj ĉe la unua nokto,
tial ke oni devas, laŭ la kutimoj de sia lando,
honori junulon el Vestfalio.</q></p>

<p>La belulino, vidinte la grandegajn diamantojn
sur la manoj de la juna fremdulo, laŭdis ilin kun
tiom da sincero, ke el la fingroj de Kandid ili
transiris al tiuj de la markizino.</p>

<p>Kandid, revenante kun sia perigorda abato,
sentis kelkajn konsciencriproĉojn pro tio, ke li faris
unu malfidelon al F-ino Kunegond; la sinjoro abato
partoprenis lian ĉagrenon; li ja ricevis malmulte el
la kvindek mil frankoj, kiujn lude perdis Kandid,
kaj el la valoro de la du briliantoj duone donacitaj,
duone trudakiritaj. Lia celo estis profiti, kiom eble,
el la avantaĝoj, kiujn lia konatiĝo kun Kandid
povas havigi al li. Li parolis al li multe pri Kunegond; 
kaj Kandid diris al li, ke kiam li vidos
Kunegond en Venezio, li petos al tiu belulino pardonon 
pro sia malfidelo.</p>

<p>La Perigordo fariĝis pli kaj pli ĝentila kaj
komplezema, kaj partoprenis kun delikata intereso
en ĉio, kion diris Kandid, al ĉio, kion li faris, al
ĉio, kion li intencis fari.</p>

<p><q rend="- ">Vi do havas rendevuon ĉe Venezio? li diris.</q></p>

<p><q rend="- ">Jes, sinjoro abato, diris Kandid; necesas
nepre, ke mi iru retrovi F-inon Kunegond.</q></p>

<p>Tiam, instigite de la plezuro paroli pri tio, kion
li amas, li rakontas, laŭ sia kutimo, parton el siaj
aventuroj kun tiu fama Vestfalino.</p>

<p><q rend="- ">Mi kredas, diris la abato, ke F-ino Kunegond
estas tre sprita, kaj ke ŝi skribas ĉarmajn leterojn.</q></p>

<p><q rend="- ">Da ili mi neniam ricevis, diris Kandid; ĉar
imagu, ke pro amo al ŝi mi estis forpelita el la
kastelo kaj ne povis skribi al ŝi; ke baldaŭ poste
mi eksciis, ke ŝi mortis, ke poste mi retrovis ŝin,
kaj denove perdis, kaj ke mi sendis al ŝi, je du
mil kvincent mejloj for de ĉi tie, ekspresulon, kies
respondon mi atendas.</q></p>

<p>La abato aŭskultis atente kaj ŝajnis iom revema.
Li baldaŭ adiaŭis la du fremdulojn, post kiam li
ameme ilin ĉirkaŭbrakis. La morgaŭon Kandid ricevis 
ĉe sia vekiĝo leteron kun jena enhavo:</p>

<p><q rend="letter">Sinjoro tre kara amato mia, jam de ok tagoj 
mi estas malsana en ĉi tiu urbo; mi ekscias, 
ke vi tie estas. Mi flugus en viajn brakojn se
mi povus moviĝi, Mi eksciis pri via trapaso
tra Bordo; tie mi lasis la fidelan Kakambo kaj
la maljunulinon, kiuj devas baldaŭ sekvi min.
La guberniestro de Bonaero prenis ĉion, sed
restas al mi via koro. Venu, via ĉeesto redonos
al mi la vivon aŭ mortigos min pro plezuro.</q></p>

<p>Tiu ĉarma letero, tiu neesperita letero, treege
ĝojigis Kandid; kaj la ekscio pri la malsano de
lia kara Kunegond dolore premis lin. Instigite de
tiuj du sentoj, li prenas sian oron kaj siajn diamantojn, 
kaj kondukigas sin kun Marten al la
hotelo, kie loĝis F-ino Kunegond. Li eniras tremante 
pro emocio, lia koro batadas, lia voĉo plisingultas; 
li volas ŝovi la kurtenojn de la lito, li
volas alportigi lumon.</p>

<p><q rend="- ">Vi nepre ne faru tion, diras al li la servistino,
la lumo mortigus ŝin; kaj subite ŝi refermas
la kurtenon.</q></p>

<p><q rend="- ">Mia kara Kunegond, diris Kandid plorante,
kiel vi fartas? se vi ne povas vidi min, almenaŭ
parolu al mi.</q></p>

<p><q rend="- ">Ŝi ne povas paroli, diris la servistino.</q></p>

<p>La sinjorino tiam tiras el la lito grasetan manon,
kiun longe Kandid priverŝas per larmoj kaj kiun
li poste plenigas per diamantoj, lasante sakon plena
de oro sur la brakseĝo.</p>

<p>Dum Kandid estas en emociega stato, alvenas
policoficiro, sekvata de la perigorda abato kaj de
kvar soldatoj.</p>

<p><q rend="- ">Ĉu do estas tiuj du suspektindaj fremduloj?
li diris.</q></p>

<p>Li tuj ordonas, ke oni kaptu ilin kaj konduku
en malliberejon.</p>

<p><q rend="- ">Ne tiel oni traktas la vojaĝantojn en Eldorado, diris Kandid.</q></p>

<p><q rend="- ">Pli ol iam ajn mi estas maniĥeano, diris
Marten.</q></p>

<p><q rend="- ">Sed kien vi kondukas nin? diris Kandid.</q></p>

<p><q rend="- ">En iun subteran karceraĉon, diris la policoficiro.</q></p>

<p>Marten retrovinte sian flegmon, juĝis, ke la
sinjorino, kiu ŝajnigis esti Kunegond, estis iu
friponino, sinjoro la abato perigorda, iu fripono, kiu
plej rapide ekspluatis la naivon de Kandid, kaj la
policisto iu alia fripono, kiun oni povas facile subaĉeti.</p>

<p>Prefere ol riski la procedurojn de la juĝistaro,
Kandid instruite de lia konsilo, kaj cetere ĉiam
senpacience dezirante revidi Kunegond, proponas
al la policisto tri malgrandajn diamantojn je valoro
de tri mil ormoneroj po unu.</p>

<p><q rend="- ">Ha! sinjoro, diris la homo kun la ebura
bastono <note type="footnote" rend="(1)">Policistoj Parizaj portas tian 
bastonon.</note>, eĉ se vi estus plej granda krimulo, vi
tamen fariĝas homo plej honesta el la mondo; tri
diamantoj! ĉiu havanta valoron de tri mil moneroj
Sinjoro! mi oferus por vi mian vivon, anstataŭ
konduki vin en karceron. Oni arestas ĉiujn fremdulojn, 
sed lasu min aranĝi la aferon; mi havas
fraton en Diep<note type="footnote" rend="(2)">France: Dieppe.</note>
en Normandio, mi kondukos vin
al li; kaj se vi havas iun diamanton por doni, li
zorgos pri vi, kiel mi mem.</q></p>




<p><q rend="- ">Kaj kial oni arestas la fremdulojn? diris
Kandid.</q></p>

<p>Tiam la perigorda abato ekparolis kaj diris:
<q rend="«»">Tial ke iu sentaŭgulaĉo el Atrebatio 
<note type="footnote" rend="(1)"> Ĉe la epoko de la Roma Imperio vivis en la norda
parto de la nuna Francio popolo, kies anoj nomiĝis Atrebatoj,
ilia ĉefurbo kuŝis ĉe la loko, kie nun troviĝas Aras (france:
Arras). Volter fantazie uzis tiun nomon de popolo, por diri,
ke Damjens (france: Damiens), la reĝatencinto estis el tiu
regiono. <label>Trad.</label></note> aŭdis
stultojn: tio instigis lin fari patromortigon 
<note type="footnote" rend="(2)"> La reĝo estis 
konsiderata kiel la patro de la popolo.
<label>Trad.</label></note>, ne
tian, kiel estis tiu de 1610 en la monato majo 
<note type="footnote" rend="(3)"> Henriko la IV estis 
mortigata la 11-an de majo 1610.</note>,
sed tian, kiel tiu de 1594 en la monato decembro 
<note type="footnote" rend="(4)"> La 27-an de decembro, 
Johano Ŝatel (france: Jean
Châtel) atencis kontraŭ Henrikon la IV per tranĉilbato. 
<label>Trad.</label></note>,
kaj tian, kiaj estis pluraj aliaj farataj en aliaj jaroj
kaj en aliaj monatoj de aliaj sentaŭgulaĉoj, kiuj
aŭdis sensencaĵojn.</q></p>

<p>La policisto klarigis pri kio temas.</p>

<p><q rend="- ">Ha! la monstroj! ekkriis Kandid; kio! tiaj
abomenindoj okazas ĉe popolo, kiu dancas kaj kantas!
Ĉu mi ne povos eliri kiel eble plej baldaŭ el tiu
lando, kie simioj incitas tigrojn? Mi vidis ursojn
en mia lando; mi vidis homojn nur en Eldorado.
Je la nomo de Dio, sinjoro policisto, konduku min
al Venezio, kie mi devas atendi F-inon Kunegond.</q></p>

<p><q rend="- ">Mi povas konduki vin nur en Malalt-Normandion, 
diris la policisto.</q></p>


<p>
Tuj li ordonas, ke oni demetu liajn katenojn,
diras, ke li eraris, forsendas siajn subulojn,
forkondukas al Diep Kandid kaj Marten kaj lasas ilin
en la manoj de sia frato. Estis malgranda holanda
ŝipo en la rodo. La Normando, per la helpo de
tri aliaj diamantoj fariĝinte la plej servema el la
homoj, enŝipigas Kandid kaj siajn servantojn, kaj
la ŝipo alnaĝas al Portsmt
<note type="footnote" rend="(1)"> Angle: Portsmouth.</note>
en Anglio. Ĝi ne
estis la vojo al Venezio; sed Kandid kredis esti
liberigita el la infero, kaj li nepre esperis ĉe la
unua okazo sin denove direkti al Venezio.</p></div>


<div type="chapter" rend="doc" id="XXIII">
<head>Ĉapitro XXIII</head>

<epigraph><p>Kandid kaj Marten iras al la bordoj de Anglio;
  kion ili vidas tie.</p></epigraph>

<p><q rend="- ">Ha Panglos! Panglos! Ha! Marten! Marten!
Ha! mia kara Kunegond! kio do estas ĉi tiu
mondo? diris Kandid 
sur la holanda
ŝipo.</q></p>

<p><q rend="- ">Estas io tre
freneza kaj tre
abomena, respondis
Marten.</q></p>

<p><q rend="- ">Vi konas
Anglion; ĉu oni
estas tie same freneza 
kiel en Francio?</q></p>

<p><q rend="- ">Estas alia
speco de frenezo,
diris Marten. Vi
scias, ke tiuj du
nacioj militas unu kontraŭ la alian pro kelkaj
akroj da neĝo ĉirkaŭe de Kanado, kaj ke ili
elspezas por tiu bela milito multe pli ol valoras
Kanado <note type="footnote" rend="(1)">En 1759, 
la Angloj invadis Kanadon kaj Francio devis
ĝin cedi per la Pariza kontrakto en 1763.</note>. Mi
ne estas sufiĉe klera por diri al
vi, ĉu en iu lando estas pli da frenezuloj ol en
alia; mi scias nur, ke ĝenerale la homoj, kiujn
ni baldaŭ vidos, estas tre nigrehumoremaj.</q></p>

<p>Tiel babilante, ili albordiĝis ĉe Portsmt; amasego
da homoj kovris la bordon, kaj atente rigardis
dikulon, kiu sur la ferdeko de unu ŝipo el la
aro staris sur la genuoj, kun la okuloj vinditaj;
kvar soldatoj, postenigitaj vid-al-vide tiu homo
tute trankvile pafis al li po tri kuglojn en la kranion;
kaj la tuta kunvenintaro foriris treege kontenta</p>

<p><q rend="- ">Kio estas ĉio ĉi? diris Kandid, kaj kiu
demono superregas ĉie?</q></p>

<p>Li demandis, kiu estas tiu dikulo, kiun oni ĵus
ceremonie mortigis?</p>

<p><q rend="- ">Ĝi estas admiralo <note type="footnote" rend="(2)">Admiralo 
Bing (angle: Byng) estis ekzekutata la 14-an
 de marto 1757 pro sia malvenko apud Minorko.</note>, 
 oni respondis al li.</q></p>

<p><q rend="- ">Kaj kial mortigi tiun admiralon?</q></p>

<p><q rend="- ">Tial ke li ne kaŭzis la morton de sufiĉe da
homoj; li batalis kontraŭ francan admiralon, kaj
oni opiniis, ke li ne estis sufiĉe proksime de sia
kontraŭulo.</q></p>

<p><q rend="- ">Sed, diris Kandid, la franca admiralo estis
same malproksime de la angla admiralo, kiel ĉi
tiu estis de la alia!</q></p>

<p><q rend="- ">Tio estas nekontraŭdirebla, oni rebatis al
li; sed en ĉi tiu lando estas bone mortigi de tempo al
tempo iun admiralon por kuraĝigi la aliajn.</q></p>


<p>
Kandid estis tiom senkonsciigita kaj ofendita
de tio, kion li vidis kaj de tio, kion li aŭdis, ke li
eĉ ne volis elŝipiĝi, kaj kontraktis kun la holanda
ŝipmastro (je la risko, ke li ŝtelos lin, kiel tiu el
Surinam) por ke li veturigu lin senprokraste al
Venezio.</p>

<p>La mastro estis preta post du tagoj. Oni randiris 
Francion, oni pasis ĉe vido al Lisbono, kaj
Kandid tremis <note type="footnote" rend="(1)"> Oni 
memoru pri la ĉapitroj V kaj VI.</note>. Oni eniris la markolon kaj la
Mediteraneon; fine oni albordiĝis ĉe Venezio. <q rend="«»">Dio
estu laŭdata! diris Kandid ĉirkaŭbrakante Marten;
estas ĉi tie, kie mi revidos la belan Kunegond.
Mi fidas al Kakambo, kiel al mi mem. Ĉio estas
bona, ĉio iras bone, ĉio iras kiel eble plej bone.</q></p></div>


<div type="chapter" rend="doc" id="XXIV">
<head>Ĉapitro XXIV</head>

<epigraph><p>Pri Paket kaj frato Levkojo.</p></epigraph>

<p>Tuj kiam li estis en Venezio, li serĉigis Kakambo 
en ĉiuj kafejoj, ĉe ĉiuj voluptovendistinoj,
kaj ne trovis lin. Ĉiutage li sendis iun por eltrovi
ĉiujn ŝipojn kaj ĉiujn barkojn: neniuj novaĵoj pri
Kakambo.</p>

<p><q rend="«»">Kio! li diris al Marten, mi havis tempon
transiri de Surinam al Bordo, iri de Bordo al Paris,
de Paris al Diep, de Diep al Portsmt, rondiri
Portugalion kaj Hispanion, transiri la tutan Mediteraneon, 
pasigi kelke da monatoj en Venezio;
kaj la bela Kunegond ne venis! Anstataŭ ŝin
mi renkontis nur senhontulinaĉon kaj perigordan
abaton! Kunegond sendube mortis; restas al mi
nur morti. Ha! estus preferinde resti en la paradizo 
de Eldorado ol reveni en ĉi tiun malbenindan
Eŭropon. Kiel vi pravas! mia kara Marten, ĉio
estas iluzio kaj malfeliĉego.</q></p>

<p>Li falis en nigran melankolion, kaj ne partoprenis 
al la opero <foreign>alla moda</foreign> <note type="footnote" rend="(1)">Itala 
esprimo: Laŭmoda.</note>, nek al la aliaj
distroj de la karnavalo; ne eĉ unu virino vekis ĉe
li tenton. Marten diris al li: <q rend="«»">Vi estas tre naiva,
en vero, imagi, ke mestiza servisto, kiu havas en
poŝo kvin aŭ ses milionojn, iros serĉi vian amatinon 
ĝis la fino de l' tero kaj kondukos ŝin al vi
en Venezion. Li prenos ŝin por si, se li trovos;
se li ne trovos ŝin, li prenos alian: mi konsilas al
vi forgesi pri via servisto Kakambo kaj via amatino 
Kunegond.</q> Marten ne estis tre konsola. La
melankolio de Kandid pligrandiĝis, kaj Marten ne
ĉesis pruvi al li, ke ekzistas malmulte da virto kaj
malmulte da feliĉo sur la tero, escepte eble en
Eldorado, kien neniu povas iri.</p>



<p>
Disputante pri tiu grava demando, kaj atendante 
Kunegond, Kandid ekvidis junan teatinon 
<note type="footnote" rend="(1)">La teatinoj estis ekleziuloj de la kongregacio de Latrano; 
ili portis nigran sutanon, nigran mantelon kaj blankajn
ŝtrumpojn. Ili predikis, vizitis la malsanulojn kaj malliberulojn,
apudestis la ekzekutotojn, ktp. Ili havis nek bienojn, nek
rentojn. <label>Trad.</label></note>
sur la placo Sankta Marko, kiu tenis ĉe la brako
iun junulinon. La teatino ŝajnis freŝa, graseta,
fortika; liaj okuloj brilis, lia aspekto estis memfida, 
lia irmaniero fiera. La junulino estis beleta
kaj kantis; ŝi ameme rigardis sian teatinon, kaj
de tempo al tempo pinĉis al li la dikajn vangojn.</p>

<p><q rend="- ">Vi almenaŭ konsentos, diris Kandid al Marten, 
ke ĉi tiuj homoj estas feliĉaj. Ĝis nun mi
trovis sur la tuta loĝebla tero, escepte en Eldorado,
nur malfeliĉulojn; sed, koncerne ĉi tiun junulinon
kaj ĉi tiun teatinon, mi vetas, ke ili estas tre feliĉaj
kreitoj.</q></p>


<p><q rend="- ">Mi vetas, ke ne, diris Marten.</q></p>

<p><q rend="- ">Ni invitu ilin por vespermanĝi, diris Kandid,
kaj vi vidos, ĉu mi eraras.</q></p>

<p>Tuj li proksimiĝas al ili, komplimentas kaj 
invitas ilin en sian gastejon por manĝi makaroniojn,
perdrikojn el Lombardio, kaviaron, kaj trinki vinon
el Montepulciano, vinon nomitan larmoj de Kristo 
<note type="footnote" rend="(1)"> <foreign>Lacryma 
christi</foreign>, muskatvino el regiono ĉe la bazo
de l' vulkano Vezuvo. <label>Trad.</label></note>,
vinon el Ŝipr kaj el Samos. La fraŭlino ruĝiĝis,
la teatino akceptis la inviton, kaj la junulino sekvis 
Kandid, rigardante lin per okuloj, en kiuj kuŝis
surprizo, konfuzo kaj kiuj malheliĝis de kelkaj
larmoj. Apenaŭ ŝi estis enirinta la ĉambron de
Kandid, ke ŝi diris:</p>

<p><q rend="- ">Nu, Sinjoro Kandid ne rekonas Paket!</q></p>

<p>Ĉe tiuj vortoj, Kandid, kiu ĝis nun ne tre atente
konsideris ŝin, tial ke li pensis nur pri Kunegond,
diris al ŝi:</p>

<p><q rend="- ">Ho ve! mia kara infano, ĉu do estas vi, kiu
metis doktoron Panglos en la belan staton, en kiu
mi vidis lin?</q></p>



<p><q rend="- ">Ho ve! sinjoro, estas mi mem, diris Paket;
mi ja vidas, ke pri ĉio vi estas informita. Mi eksciis 
pri la teruraj malfeliĉoj, kiuj okazis al ĉiuj
domanoj de la baronino kaj al la bela Kunegond.
Mi certigas al vi, ke mia sorto ne estis malpli
kompatinda. Mi estis tre senpeka, kiam vi vidis
min. Iu kordeliero, kiu estis mia konfesprenanto,
facile min delogis. La sekvoj estis teruraj; mi
estis devigata foriri el la kastelo kelke da tempo
post kiam la barono forpelis vin per fortaj piedbatoj 
sur la postaĵon. Se fama kuracisto ne kompatus 
min, mi mortus. Dum kelka tempo mi estis
pro dankemo la amaĵistino de tiu kuracisto. Lia
edzino, kiu estis furioze ĵaluza, senkompate batis
min ĉiutage; Ŝi estis ia furio. Tiu kuracisto estis
la plej malbela el ĉiuj viroj, kaj mi la plej malfeliĉa 
el ĉiuj virinoj, konstante ricevante batojn
pro viro, kiun mi ne amas. Vi scias, sinjoro, kiom
danĝeras por disputema virino esti la edzino de
kuracisto. Ĉi tiu, indignigite de la farmanieroj de
sia edzino, iun tagon, kiam ŝi havis malgravan
malvarmumon, donis al ŝi kuracilon tiom efikan,
ke ŝi mortis en la daŭro de du horoj en teruraj
konvulsioj. La parencoj de la sinjorino iniciatis al
la sinjoro prokriman proceson; li forkuris, kaj mi
estis metata en malliberejon. Mia senkulpeco ne
savus min, se mi ne estus iom beleta. La juĝisto
liberigis min, kondiĉe, ke li anstataŭos la kuraciston. 
Mi baldaŭ estis trudanstataŭata de konkurantino, 
forpelata sen rekompenco, kaj devigata daŭrigi
ĉi tiun abomenindan metion, kiu ŝajnas plaĉa al vi,
viroj, kaj kiu estas por ni nur abismo el malŝatindoj. 
Mi iris al Venezio por praktiki la profesion.
Ha! sinjoro, se vi povus imagi, kiom estas malagrable 
esti devigata sendiference karesi maljunan
marĉandiston, advokaton, monaĥon, gondoliston,
abaton; esti en la risko ricevi ĉiajn insultojn, ĉiajn
malagrablojn; esti alkondukata al tio, ke mi devas
ofte pruntepreni jupon por atingi, ke iu naŭza viro
ĝin suprenlevu; esti de iu ŝtelata el tio, kion oni
gajnis kun aliu; esti perforte devigata pagi al
policoficiroj, kaj havi kiel perspektivon nur teruran
maljunecon, hospitalon, sterkon, vi konkludus, ke
mi estas unu el la plej malfeliĉa kreitoj el la mondo.
 
Tiel Paket malfermis sian koron al la bona
Kandid, en ĉambreto, en la ĉeesto de Marten, kiu
diris al Kandid:</q></p>

<p><q rend="- ">Vi vidas, ke jam mi gajnis la duonon de
mia veto.</q></p>

<p>Frato Levkojo sidis en la manĝo-ĉambro kaj
trinkis, atendante la vespermanĝon.</p>

<p><q rend="- ">Sed, diris Kandid al Paket, vi aspektis tiel
gaja, tiel kontenta, kiam mi renkontis vin; vi
kantis, vi karesis la teatinon kun natura komplezemo; 
vi ŝajnis al mi tiom feliĉa, kiom vi estas
malfeliĉa.</q></p>

<p><q rend="- ">Ha! sinjoro, respondis Paket, tio estas plia
mizero en nia profesio. Hieraŭ mi estis ŝtelata kaj
batata de oficiro, kaj necesas, ke hodiaŭ mi aspektu
gaja por plaĉi al monaĥo.</q></p>

<p>Sufiĉis al Kandid; li konfesis, ke Marten pravas.
Oni altabliĝis kun Paket kaj la teatino; dum la
manĝado estis amuze, kaj ĉe la fino oni konfide
interparolis.</p>

<p><q rend="- ">Mia patro, diris Kandid al la monaĥo, mi
havas la impreson, ke vi ĝuas sorton, kiu estas
por ĉiuj enviinda; via vizaĝo spegulas sanon, via
fizionomio signas feliĉon; vi havas tre beletan junulinon 
por via distro, kaj vi ŝajnas tre kontenta
pri via metio de teatino.</q></p>

<p><q rend="- ">Ja vere, sinjoro, diris frato Levkojo, mi
deziras, ke ĉiuj teatinoj estu ĉe la fundo de l' maro.
Cent fojojn mi havis la tenton ekbruligi la monaĥejon 
kaj fariĝi mahometano. Miaj gepatroj devigis
min, kiam mi estis dek-kvinjara, surmeti tiun ĉi
malŝatindan robon, por lasi pli da riĉo al tiu malbeninda
unuenaskita frato, kiun Dio malsukcesigu!
Ĵaluzo, malkonsento, furiozo regas en la monaĥejo.
Estas vere, ke mi faris kelke da malbonaj predikoj,
kiuj havigis al mi iom da mono, kies duonon ŝtelis
de mi la prioro; la resto utilas al mi por aĉeti la
karesojn de publikulinoj; sed, kiam mi revenas
vespere en la monaĥejon, mi emas rompi al mi la
kapon kontraŭ la murojn de l' dormejo; kaj ĉiuj
miaj kolegoj havas saman emon.</q></p>

<p>Marten, sin turnante al Kandid kun sia kutima
flegmo, diris al li:</p>

<p><q rend="- ">Nu! ĉu mi ne gajnis la tutan veton?</q></p>

<p>Kandid donis du mil piastrojn al Paket kaj mil
piastrojn al frato Levkojo.</p>

<p><q rend="- ">Mi certigas al vi, li diris, ke per tio ili estos
feliĉaj.</q></p>

<p><q rend="- ">Tion mi tute ne kredas, diris Marten; eble
per tiuj piastroj vi atingos, ke ili estos eĉ pli 
malfeliĉaj.</q></p>

<p><q rend="- ">Okazos trafe-maltrafe, diris Kandid; sed
unu afero konsolas min, mi vidas, ke oni ofte retrovas 
personojn, kiujn oni opiniis neniam retrovi;
povos okazi, ke retrovinte mian ruĝan ŝafon kaj
Paket, mi renkontos Kunegond.</q></p>

<p><q rend="- ">Mi deziras, diris Marten, ke iam ŝi feliĉigu
vin; sed pri tio mi tre dubas.</q></p>

<p><q rend="- ">Vi estas tre malmolkora, diris Kandid.</q></p>

<p><q rend="- ">Tial ke mi havas sperton pri la vivo, diris
Marten.</q></p>

<p><q rend="- ">Sed rigardu ĉi tiujn gondolistojn, diris
Kandid; ĉu ili ne senĉese kantas?</q></p>

<p><q rend="- ">Vi ne vidas ilin en ilia hejmo, kun iliaj edzinoj
kaj iliaj buboj, diris Marten. La doĝo havas
siajn ĉagrenojn, la gondolisto havas la siajn. Estas
vere, ke ĉio konsiderite, la sorto de gondolisto
estas preferinda je tiu de doĝo; sed mi opinias,
ke la diferenco estas tiom malgranda, ke ne valoras
la penon ekzameni la aferon.</q></p>

<p><q rend="- ">Oni parolas, diris Kandid, pri la senatano
Pokokurant, kiu loĝas en tiu bela palaco ĉe la
Brenta, kaj kiu akceptas sufiĉe bone la fremdulojn.
Oni asertas, ke ĝi estas homo, kiu neniam havis
ĉagrenon.</q></p>

<p><q rend="- ">Mi volus vidi tian maloftaĵon, diris Marten.</q></p>

<p>Kandid tuj demandigis al sinjorego Pokokurant,
pri permeso viziti lin la morgaŭon.</p></div>


<div type="chapter" rend="doc" id="XXV">
<head>Ĉapitro XXV</head>

<epigraph><p>Vizito ĉe la sinjorego Pokokurant, nobela Veneziano.</p></epigraph>

<p>Kandid kaj Marten gondole veturis sur la Brenta
kaj alvenis ĉe la palaco de la nobela Pokokurant.
La ĝardenoj estis aranĝitaj kaj ornamitaj per belaj
statuoj el marmoro; la palaco estis bonstila. La
mastro, sesdekjara, riĉega, akceptis tre ĝentile la
du scivolemulojn, sed kun tre malmulte da fervoro,
kio konfuzetis Kandid kaj ne malplaĉis al Marten.</p>

<p>Unue beletaj kaj pure vestitaj junulinoj prezentis
ĉokoladon, kiun ili tre bone ŝaŭmkirlis. Kandid ne
povis sin deteni laŭdi ilian belon, ilian afablan
ĉarmon kaj ilian lerton. <q rend="«»">Ili estas sufiĉe bonaj
kreitoj, diris la senatano Pokokurant; kelkafoje mi
kuŝigas ilin en mian liton, ĉar mi estas tre tedita
de la sinjorinoj el la urbo, de iliaj koketoj, de iliaj
ĵaluzoj, de iliaj disputoj, de iliaj humoroj, de iliaj
malnobletaĵoj, de ilia malhumilo, kaj de sonetoj,
kiujn oni devas verki aŭ mendi por ili; sed, sume,
ĉi tiuj du junulinoj komencas tre tedi min.</q></p>

<p>Kandid post la tagmanĝo, promenante en longa
galerio, estis surprizata de la belo de la pentroj.
Li demandis, kiuj majstroj pentris la du unuajn.
<q rend="«»">Ili estas de Rafaelo, diris la senatano; mi aĉetis
ilin tre kare pro vanto antaŭ kelke da jaroj; oni
diras, ke nenio estas pli bela en Italio, sed ili tute
ne plaĉas al mi; ilia koloro estas tre malheliĝinta,
la figuroj ne estas sufiĉe rondformaj kaj ne sufiĉe
elstaras; la drapiraĵoj tute ne similas ŝtofon: 
unuvorte malgraŭ ĉia laŭdo, mi ne trovas en ili veran
imiton al la naturo. Mi ŝatos pentron, nur kiam mi
opinios vidi la naturon mem: da tiaj ne ekzistas.
Mi havas multe da pentroj, sed mi ne plu rigardas
ilin.</q></p>

<p>Pokokurant, atendante la vespermanĝon, ludigis
al si koncerton. Kandid trovis la muzikon belega.
«Tiu bruo, diris Pokokurant, povas distri dum unu
duona horo; sed se ĝi daŭras pli longe ĝi tedas
ĉiujn, kvankam neniu kuraĝas tion konfesi. La
muziko hodiaŭ estas nur la arto ludi malfacilajn
aferojn, kaj tio, kio estas nur malfacila, ne plaĉas
post multe da tempo.</p>

<p><q rend="«»">Eble mi pli ŝatus operon, se oni ne estus
trovinta la sekreton fari el ĝi monstron, kiu vekas
ĉe mi egan indignon. Tiu ĉeestu, kiu deziras, la
prezentadon de malbonaj tragedioj kun muziko, en
kiuj la scenoj estas verkitaj kun la nura celo okazigi
tre malĝustatempe du aŭ tri ridindajn kantojn, kiuj
valorigas la gorĝon de iu aktorino; tiu svenu, kiu
deziras aŭ povas, vidante kastriton kanteti en la
rolo de Cezar kaj de Kato kaj promeni kun ĝene
mallerta mieno sur iu scenejo; koncerne min, jam
de longe mi fordecidis pri tiuj banaloj, kiuj hodiaŭ
konsistigas la gloron de Italio, kaj kiujn suverenoj
pagas tiom kare.</q> Kandid iom diskutis, sed kun
moderemo. Marten havis la saman opinion, kiel la
senatano.</p>

<p>Oni altabliĝis kaj post tre bona manĝo, oni
eniris en la bibliotekon. Kandid vidante lukse binditan 
libron de Homero, laŭdis la famegan moŝton
pri lia bongusto.</p>

<p><q rend="- ">Jen estas, li diris, libro, kiu ĝuigis la grandan
Panglos, la plej bonan filozofon el Germanio.</q></p>

<p><q rend="- ">Ĝi tute ne ĝuigas min, diris flegme Pokokurant; 
iam oni kredigis al mi, ke legante ĝin,
mi ricevas plezuron; sed tiu senĉesa sinsekvo da
bataloj, kiuj similas ĉiuj unu al la aliaj, tiuj dioj,
kiuj ĉiam agas kaj ne faras ion definitivan, tiu
Heleno, kiu estas la kaŭzo de la milito, kaj kiu
apenaŭ estas aktorino en la teatraĵo; tiu Iljon,
kiun oni sieĝas kaj kiun oni ne ekokupas, ĉio tio
kaŭzis al mi mortan tedon. Mi kelkfoje demandis
al kleruloj, ĉu ili tiom enuis, kiom mi ĉe tiu legado,
ĉiuj sinceruloj konfesis al mi, ke la libro falas el
iliaj manoj, sed ke oni devas ĉiam havi ĝin en sia
biblioteko, kiel memoraĵon pri la antikvo, kaj kiel
tiujn rustintajn medalojn, per kiuj oni komerci ne
povas.</q></p>

<p><q rend="- ">Via ekscelenca moŝto ne pensas tiel pri Virgilo? 
diris Kandid.</q></p>

<p><q rend="- ">Mi konsentas, diris Pokokurant, ke la dua,
la kvara kaj la sesa parto de lia Eneido estas bonegaj; 
sed koncerne lian pian Eneas, kaj la fortikan
Kloant, kaj la amikon Akates, kaj la malgrandan
Askanius, kaj la stultan reĝon Latinus, kaj la
burĝan Amata, kaj la senspritegan Lavinia, mi ne
kredas, ke ekzistas io pli senverva kaj malagrabla.
Mi pli ŝatas Taso kaj la ridindajn fabelojn de
Ariosto.</q></p>

<p><q rend="- ">Ĉu decas demandi vin, sinjoro, diris Kandid,
ĉu vi ne havas grandan plezuron legante Horaco?
 
— Estas maksimoj, diris Pokokurant, el kiuj
bonsocietulo povas profiti, kaj kiuj, dirite en formo
de viglaj versoj, gravuriĝas pli facile en la memoron; 
sed lasas min tute indiferenta lia vojaĝo al
Brindisi, kaj lia priskribo de malbona tagmanĝo,
kaj de la ŝarĝportista disputo inter mi ne scias kia
Pupilus, kies paroloj, li diras, <emph>estis pusoplenaj</emph>,
kaj alia kies paroloj <emph>estis vinagraj</emph>. Nur kun tre
forta naŭzo mi legis tiujn maldelikatajn versojn
kontraŭ maljunulinojn kaj kontraŭ sorĉistinojn; kaj
mi ne vidas, kia merito estas en tio, ke li diras al
sia amiko Mecenas, ke se li metas lin en la rangon
de la lirikaj poetoj, li frapas la astrojn per sia
noblega frunto. La stultuloj admiras ĉion ĉe ŝatata
aŭtoro. Mi legas nur por mi; mi ŝatas nur tion,
kio indas je mi.</q></p>

<p>Kandid, kies edukado faris, ke li juĝis nenion
per si mem, estis tre mirigata de tio, kion li aŭdis;
kaj Marten opiniis, ke la pensmaniero de Pokokurant 
estis sufiĉe saĝa.</p>

<p><q rend="- ">Ho! jen estas libro de Cicero, diris Kandid;
rilate al tiu granda homo, mi pensas, ke vi ne
enuas ĉe la legado de liaj verkoj?</q></p>

<p><q rend="- ">Neniam mi legas ilin, respondis la Veneziano.
Ĉu povas interesi min, ke li pledis por Rabirius aŭ
por Kluentius? Sufiĉas al mi la procesoj, kiujn mi
juĝas; mi prefere estus kontentiĝinta je liaj filozofaj 
verkoj; sed kiam mi vidis, ke li dubas pri ĉio,
mi konkludis, ke mi estas same klera kiel li kaj
ke mi bezonis nenies helpon per esti malklera.</q></p>

<p><q rend="- ">Ha! jen estas okdek volumoj el verkaĵoj de
scienca akademio, ekkriis Marten; povas esti, ke
tie troviĝas io valora.</q></p>

<p><q rend="- ">Ĝi estus, diris Pokokurant, se nur unu el la
aŭtoroj de tiu konfuzaĉo estus elpensinta la arton
fari pinglojn; sed en ĉiuj tiuj libroj troviĝas nur
vanaj sistemoj kaj ne eĉ unu sola utila afero.</q></p>

<p><q rend="- ">Kiom da teatraĵoj mi vidas tie, diris Kandid,
en itala lingvo, en hispana, en franca!</q></p>

<p><q rend="- ">Jes, diris la senatano, estas tri mil da ili,
kaj ne eĉ tridek-duoj da bonaj. Rilate al tiuj
kolektoj da predikoj, kiuj ĉiuj kune ne valoras
paĝon de Seneko, kaj ĉiuj tiuj dikaj volumoj pri
teologio, estu certa, ke neniam mi malfermas ilin,
nek mi nek aliu.</q></p>

<p>Marten ekvidis bretaron ŝarĝitan per anglaj
libroj. Li diris:</p>

<p><q rend="- ">Mi kredas, ke plaĉas al respublikano la plejparto 
da tiuj libroj klare verkitaj.</q></p>

<p><q rend="- ">Jes, respondis Pokokurant, estas bele skribi
kion oni pensas; tio estas privilegio de la homo.
En la tuta Italio, oni skribas nur kion oni ne
pensas; kiuj loĝas en la patrio de la Cezaroj kaj
de la Antonenoj, tiuj ne kuraĝas havi ideon sen la
permeso de jakobeno. Mi estus kontenta pri la
libero, kiu inspiras la anglajn geniulojn, se la pasio
kaj la partiemo ne difektus ĉion, kio estas ŝatinda
en tiu multvalora libero.</q></p>

<p>Kandid, ekvidante libron de Milt'n 
<note type="footnote" rend="(1)"> Angle: Milton.</note>, demandis
al Pokokurant, ĉu li ne konsideras tiun aŭtoron
kiel grandan homon.</p>



<p><q rend="- ">Kiun? li diris, tiun barbaron, kiu faris longan
komentadon pri la unua ĉapitro de la Genezo en
dek volumoj el malbelsonaj versoj? tiun maldelikatan
imitanton de la Grekoj, kiu kripligas la
kreadon, kaj kiu, dum Moseo reprezentas la Eternulon, 
produktantan la mondon per la parolo, igas
la <name>Messiah</name> <note type="footnote" rend="(1)">Ĉi 
tiu angla vorto troviĝas en la franca teksto, 
Esperante: Mesio.</note> elpreni cirkelon el iu ŝranko en
la ĉielo por desegni sian verkon? Ĉu mi povus
ŝati tiun, kiu difektis la inferon de Taso; kiu
maskas Lucifer jen bufre, jen pigmee, kiu ripetigas
al li centfoje la samajn paroladojn; kiu disputigas
lin pri teologio; kiu, serioze imitante la komikan
inventon pri eksplodpafiloj de Ariosto, igas la
diablojn kanonpafadi en la ĉielon? Nek mi, nek
aliu en Italio povis ŝati tiujn bedaŭrindajn 
ekstravagancojn. La edziĝo de la Peko kun la Morto
kaj la kolubroj, kiujn naskas la Peko, vomigas
ĉiun homon, kiu havas guston iom delikatan, kaj
lia longa priskribo de hospitalo konvenas nur por
tombisto. Tiu malklara, strangeta kaj naŭza poemo
estis malŝatata tuj ĉe ĝia naskiĝo; ĝin mi traktas
hodiaŭ kiel en ĝia patrio ĝi estis traktata de la
samtempuloj. Cetere, mi diras, kion mi pensas kaj
tute ne atentas ĉu la aliaj pensas kiel mi.</q></p>

<p>Kandid estis tre ĉagrena pro tiuj paroloj; li
respektis Homero, iom li ŝatis Milt'n.</p>

<p><q rend="- ">Ho, ve! li diris mallaŭte al Marten, mi tre
timas, ke ĉi tiu homo havas nur malŝategon por
niaj germanaj poetoj.</q></p>

<p><q rend="- ">Ne estus en tio granda domaĝo, diris Marten.</q></p>

<p><q rend="- ">Ho! kia supera homo! diris Kandid al Marten
tra la dentoj, kia granda geniulo estas tiu Pokokurant! 
Nenio povas plaĉi al li.</q></p>



<p>ĈAPITRO XXV 1435</p>

<p>Tiel revuinte ĉiujn librojn, ili malsupreniris en
la ĝardenon. Kandid laŭdis ties ĉiujn belecojn.</p>

<p><q rend="- ">Mi konas nenion pli malbongustan, diris la
mastro; ni havas ĉi tie nur bagatelaĵojn; sed tuj
morgaŭ mi ordonos, ke oni konstruu alian laŭ pli
admirinda desegno.</q></p>

<p>Kiam la du scivolemuloj estis adiaŭintaj lian
ekscelencan moŝton:</p>

<p><q rend="- ">Nu, diris Kandid al Marten, vi konsentos,
ke jen estas la plej feliĉa el ĉiuj homoj, ĉar li ne
estas sklavo de ĉio, kion li posedas.</q></p>

<p><q rend="- ">Ĉu do vi ne vidas, diris Marten, ke ĉio, kion
li posedas, naŭzas lin? Plato diris, jam de longe,
ke la plej bonaj stomakoj ne estas tiuj, kiuj malakceptas 
ĉiujn nutrojn.</q></p>

<p><q rend="- ">Sed, diris Kandid, ĉion kritiki, konstati
mankojn tie, kie aliaj homoj kredas vidi belecojn,
ĉu tio ne donas plezuron?</q></p>

<p><q rend="- ">Tio signifas, diris Marten, ke ne havi plezuron, 
tio donas plezuron?</q></p>

<p><q rend="- ">Nu bone! diris Kandid, nur mi estos feliĉa,
kiam mi revidos F-inon Kunegond.</q></p>

<p><q rend="- ">Estas ĉiam saĝe esperi, diris Marten.</q></p>

<p>Tamen la tagoj, la semajnoj forpasis; Kakambo
ne revenis, kaj Kandid estis tiom profundiĝinta en
sian doloron, ke li ne rimarkis, ke Paket kaj frato
Levkojo eĉ ne venis por lin danki.</p></div>


<div type="chapter" rend="doc" id="XXVI">
<head>Ĉapitro XXVI</head>

<epigraph><p>Pri vespermanĝo, kiun ĉeestis Kandid kaj Marten
  kun ses fremduloj, kaj kiaj ili estis.</p></epigraph>

<p>Iun vesperon, kiam Kandid, akompanate de
Marten, estis altabliĝonta kun la fremduloj, kiuj
loĝis en la sama gastejo, homo kun fulgokolora
vizaĝo proksimiĝis al li de malantaŭe, kaj kaptinte
lin ĉe la brako, diris al li:</p>

<p><q rend="- ">Estu preta por foriri kun ni, vi ne preterlasu la okazon.</q></p>

<p>Li sin turnas kaj ekvidas Kakambo. Nur la
ekvido de Kunegond povus lin pli mirigi. Li estis
freneziĝonta pro ĝojo. Li ĉirkaŭbrakas sian karan
amikon.</p>

<p><q rend="- ">Kunegond estas ĉi tie, sendube? Kie ŝi estas?
Konduku min al ŝi, ke mi mortu pro ĝojo kun ŝi.</q></p>

<p><q rend="- ">Kunegond ne estas ĉi tie, diris Kakambo,
ŝi estas en Konstantinopolo.</q></p>

<p><q rend="- ">Ha, ĉielo! en Konstantinopolo! sed eĉ se
ŝi estus en Ĉinio, tien mi flugus, ni foriru.</q></p>

<p><q rend="- ">Ni forveturos post la vespermanĝo, denove
daŭrigis Kakambo; mi ne povas diri plu al vi; mi
estas sklavo, mia mastro atendas min; mi devas
iri por lin servi ĉetable: ne diru vorton;
vespermanĝu kaj tenu vin preta.</q></p>

<p>Ŝanceliĝante inter ĝojo kaj doloro, ravite esti
revidinta sian fidelan agenton, mirigite vidi lin
sklavo, tute okupite de la penso retrovi sian amatinon, 
kun maltrankvila koro, kun konfuzita spirito,
Kandid altabliĝis kun Marten, kiu malvarmsange
vidis ĉiujn tiujn aventurojn, kaj kun ses fremduloj,
kiuj estis venintaj en Venezion por pasigi la karnavalon.</p>

<p>Kakambo, kiu donis por trinki al unu el tiuj
fremduloj, proksimiĝis al la orelo de sia mastro, ĉe
la finiĝo de l' manĝado, kaj diris al li: <q rend="«»">Via Reĝa
Moŝto foriros kiam al ĝi plaĉos, la ŝipo estas preta.</q>
Eldirinte tiujn vortojn, li foriris. La kunmanĝantoj
mirigite rigardis unuj la aliajn, ne dirante eĉ unu
solan vorton, kiam alia servisto proksimiĝante al
sia mastro, diris al li: <q rend="«»">Reĝa Moŝto, la portseĝo
de via Majesto estas en Padova kaj la barko estas
preta.</q> La mastro faris signon kaj la servisto
foriris. Ĉiuj kunmanĝantoj denove rigardis unuj la
aliajn, kaj la komuna surprizo duobliĝis. Iu tria
servisto, proksimiĝante al tria fremdulo, diris al li:
<q rend="«»">Reĝa Moŝto, kredu min, Via Majesto ne devas
resti ĉi tie pli longe: mi ekpreparos ĉion</q>; kaj li
tuj malaperis.</p>

<p>Kandid kaj Marten tiam ne plu dubis, ke tio
estis karnavala maskiĝado. Kvara servisto diris al
kvara mastro: <q rend="«»">Via Majesto forveturos, kiam al ĝi
plaĉos</q>, kaj li eliris, kiel la aliaj. La kvina servisto 
diris la samon al la kvina mastro. Sed la sesa
servisto malsame parolis al la sesa fremdulo, kiu
estis apud Kandid; li diris al li: <q rend="«»">Nu, via Reĝa
Moŝto, oni ne plu volas krediti al Via Majesto, nek
al mi ankaŭ, kaj ni riskas esti enkarcerigataj ĉi
tiun nokton, vi kaj mi; mi iras por zorgi pri miaj
aferoj: adiaŭ.</q></p>

<p>Kiam ĉiuj servistoj estis malaperintaj, la ses
fremduloj, Kandid kaj Marten restis profunde
silentaj. Fine Kandid ekparolis: <q rend="«»">Sinjoroj, li diris,
jen estas stranga ŝerco. Kial vi ĉiuj estas reĝoj?
Koncerne min, mi konfesas, ke nek mi, nek Marten
estas tiaj.</q></p>

<p>La mastro de Kakambo seriozmiene ekparolis,
kaj diris itallingve: <q rend="«»">Mi tute ne ŝercas, mi nomiĝas 
Aĥmet la III <note type="footnote" rend="(1)">Aĥmet 
la III, turka imperiestro, fakte reĝis de 1703
ĝis 1730.</note>. Dum pluraj jaroj mi estis
grandsultano; mi detronigis mian fraton; mia nevo
detronigis min; oni fortranĉis la kolon al miaj
veziroj; mi finpasigas mian vivon en la malnova
palaco; mia nevo, la granda sultano Mahmud,
kelkfoje permesas al mi vojaĝi pro mia sano, kaj
mi venis al Venezio por pasigi la karnavalon.</q></p>

<p>Junulo, kiu estis apud Aĥmet, parolis post li,
kaj diris: <q rend="«»">Mi nomiĝas Ivan 
<note type="footnote" rend="(2)"> Ivan la VI, 
naskiĝis en 1740, surtroniĝis la saman
jaron kaj estis detronigata de Elizabet Petrovna, filino de
Petro la Granda, kaj murdata en 1764.</note>; mi estis imperiestro 
de ĉiuj Rusioj; mi estis detronigata dum mi
kuŝis ankoraŭ en la lulilo; mia patro kaj mia
patrino <note type="footnote" rend="(3)">Ivan 
estis filo de princo Antonio de Braŭnŝvajg 
(germane: von Braunschweig) — Volfenbütl-Bevern 
(germane: Wolfenbüttel-Bewern) kaj de 
Elizabet-Katerine-Kristine de
Meklenburg-Ŝverin (germane: Elisabeth-Katherine-Christine
von Mecklenburg-Schwerin).</note> estis malliberigitaj; oni edukis min en
malliberejo; mi kelkfoje havas la permeson vojaĝi
akompanate de gardantoj, kaj mi venis al Venezio
por pasigi la karnavalon.</q></p>
 

<p>La tria diris: <q rend="«»">Mi estas Karl-Edvard 
<note type="footnote" rend="(1)">Karl-Edvard, nomita la <name>Pretendanto</name>, naskiĝis en
Romo, dum la jaro 1720, kaj mortis en Firenze dum la jaro
1788. Li estis filo de Jakobo Stjuat (angle: James Stuart)
kaj nepo de Jakobo la II, li vane provis rekonkiri sian reĝolandon,
kaj forpelite el Francio de Ludoviko la XV, li iris
en Italion, kie li vivis sub la nomo <name>Grafo de Albanti</name>.</note>, reĝo
de Anglio; mia patro translasis al mi siajn rajtojn
je la reĝlando; mi batalis por defendi ilin; oni
elŝiris la koron al ok cent el miaj amikoj kaj per
ĝi oni batis iliajn vangojn. Mi estis metata en
malliberejon; mi iras al Romo fari viziton al la
reĝo mia patro, kiu estas kiel mi kaj mia avo
detronigita, kaj mi venis al Venezio por pasigi la
karnavalon.</q></p>

<p>La kvara tiam ekparolis kaj diris: <q rend="«»">Mi estas
reĝo de la Polakoj <note type="footnote" rend="(2)"> Poloj.</note>; 
la sorto de l' milito senigis
min je miaj heredaj Ŝtatoj 
<note type="footnote" rend="(3)"> Aŭgusto la III, elektrajtulo de Saksio kaj reĝo de
Polio, naskiĝis en 1763. Li estis senigita je Saksio de 
Frederiko la II, dum la Sepjara milito. <label>Trad.</label></note>; mia patro spertis la
samajn malfeliĉojn; mi rezigne obeas la Providencon 
kiel la sultano Aĥmet, la imperiestro Ivan
kaj la reĝo Karl-Edvard, al kiu Dio donu longan
vivon; kaj mi venis al Venezio por pasigi la karnavalon.</q></p>


<p>
La kvina diris: <q rend="«»">Mi ankaŭ estas reĝo de la
Polakoj; dufoje mi perdis mian reĝlandon 
<note type="footnote" rend="(1)"> Stanislas Leczinski, bopatro de Ludoviko la XV, naskiĝis 
en Lemberg dum la jaro 1677 kaj mortis en Lunevil
(Francio) dum la jaro 1766. Pro la Viena Kontrakto (1735),
farita inter Francio kaj la Imperio, li rezignis je Polio, 
gardante tamen la titolon de reĝo, kaj ricevis de la Aŭstria 
dinastio dumvivan suverenecon super la dukejoj de Bar kaj de
Lotaringio, kiuj, post lia morto, devis transiri al Francio.</note>; sed
la Providenco donis al mi alian Ŝtaton, en kiu mi
faris pli da bono ol ĉiuj reĝoj de Sarmatio kune
faris ĉe la bordoj de Vistulo; mi ankaŭ rezigne
obeas al la Providenco, kaj mi venis en Venezion
por pasigi la karnavalon.</q></p>

<p>Restis al la sesa monarko paroli: <q rend="«»">Sinjoroj,
li diris, mi ne estas tiom granda sinjorego kiel vi,
tamen mi ankaŭ estis reĝo. Mi estas Teodor (
<note type="footnote" rend="(2)"> Teodor, barono de Neŭhof, naskiĝis en Mes (france:
Metz) ĉirkaŭ la jaro 1690; li sin proklamigis reĝo de Korsiko
en 1736 kun la nomo Teodor la I. Li mortis en Londono, en
granda mizero, ĉe la fino de 1756. <label>Trad.</label></note>
oni elektis min reĝo de Korsiko; oni nomis min
<emph>Via Majesto</emph>, kaj nun oni apenaŭ nomas min
<emph>Sinjoro</emph>. Mi fabrikigis monerojn, kaj mi ne posedas 
unu denaron; mi havis du ŝtatsekretariojn,
kaj mi apenaŭ havas serviston; mi sidis sur trono,
kaj dum longa tempo en Londono mi sidis sur
pajlo. Mi tre timas, ke ĉi tie oni same traktos min,
kvankam mi venis en Venezion por pasigi la karnavalon.</q></p>


<p>La kvin aliaj reĝoj aŭskultis tiun paroladon kun
nobla kompato. Ĉiu el ili donacis orajn monerojn
al la reĝo Teodor, por ke li havigu al si vestojn
kaj ĉemizojn; Kandid donacis al li diamanton je
valoro de du mil ormoneroj. <q rend="«»">Kiu do estas tiu
simplulo, diris la kvin reĝoj, kiu estas en stato
donaci centfoje pli ol ĉiu el ni, kaj kiu ĝin donacas?</q></p>

<p>Ĉe la momento kiam oni detabliĝis, venis en
la saman gastejon kvar princaj Moŝtoj, kiuj ankaŭ
estis perdintaj siajn Ŝtatojn sekve de milito, kaj
kiuj venis en Venezion por pasigi la reston de
l' karnavalo; sed Kandid tute ne atentis la nove
venintajn. Okupis lin nur la penso iri al Konstantinopolo 
por trovi sian karan Kunegond.</p>



<p>
ĈAPITRO XXVII
  
  Vojaĝo de Kandid al Konstantinopolo.</p>

<p>La fidela Kakambo estis jam sukcesinta atingi,
ke la turka mastro, kiu estis rekondukonta la 
sultanon Aĥmet al Konstantinopolo, akceptos Kandid
kaj Marten en sian ŝipon. Ambaŭ iris tien, respektege 
genufleksinte antaŭ Lia kompatinda sultana Moŝto. 
Irante, Kandid diris al Marten:</p>

<p><q rend="- ">Jen estas tamen ses detronigitaj reĝoj, kun
kiuj ni vespermanĝis! kaj eĉ inter tiuj ses reĝoj
estas unu, al kiu mi almozis. Eble estas multaj aliaj
princoj pli malfeliĉaj. Koncerne min, mi perdis nur
cent ŝafojn, kaj mi flugas en la brakojn de Kunegond. 
Mia kara Marten, unu fojon pli, Panglos
estis prava, ĉio statas bone.</q></p>

<p><q rend="- ">Tion mi deziras, diris Marten.</q></p>

<p><q rend="- ">Sed, diris Kandid, jen estas tre nekredebla
aventuro, kiun ni havis en Venezio. Neniam oni
vidis nek aŭdis, ke ses detronigitaj reĝoj kune
vespermanĝis en gastejo.</q></p>

<p><q rend="- ">Tio ne estas pli eksterordinara ol la plejparto
el la aferoj, kiuj okazis al ni. Estas tre ordinare,
ke reĝoj estas detronigataj; kaj rilate al la honoro,
kiun ni havis vespermanĝante kun ili, tio estas
bagatelo neniel inda je nia atento.</q></p>

<p>Apenaŭ Kandid estis sur la ŝipo, ke li saltis
sur la kolon de sia eks-servisto, de sia amiko Kakambo.</p>

<p><q rend="- ">Nu! li diris, kion faras Kunegond? Ĉu ŝi
estas ĉiam eksterordinare bela? Ĉu ŝi min amas
ankoraŭ? Kiel ŝi fartas? Ci sendube aĉetis por ŝi
palacon en Konstantinopolo?</q></p>

<p><q rend="- ">Mia kara mastro, respondis Kakambo, Kunegond 
purigas pelvetojn ĉe la bordoj de la Propontid 
<note type="footnote" rend="(1)">Marmara Maro.</note>, 
ĉe princo, kiu havas tre malmulte da pelvetoj; 
ŝi estas sklavo en la domo de eksa suvereno,
nomita Ragocki <note type="footnote" rend="(2)">Francisko-Leopoldo 
Ragocki, naskiĝis en 1676, mortis
en 1735; li estis proklamata princo de Transilvanio en 1707.
Li estis venkata kaj detronigata kaj rifuĝis unue en Polion,
el tie li transiris en Francion, poste en Turkion. <label>Trad.</label></note>, al 
kiu la Granda Turko donas
tri ormonerojn potage en la azilo; sed pli bedaŭrinde 
estas, ke ŝi perdis sian belon kaj fariĝis
terure malbela.</q></p>

<p><q rend="- ">Ha! ĉu bela, ĉu malbela, diris Kandid, mi
estas honesta homo, kaj mia devo estas ŝin ami
ĉiam. Sed kiel estas eble, ke ŝi povis fali en tian
mizeregan staton malgraŭ la kvin aŭ ses milionoj,
kiujn ci kunportis?</q></p>


<p><q rend="- ">Nu, diris Kakambo, ĉu do mi ne devis doni
du milionojn al la sinjoro Fernando d'Ibara, kaj
Figuerora, kaj Maskarenes, kaj Lampurdos, kaj
Suza, guberniestro de Bonaero, por ricevi la permeson 
repreni F-inon Kunegond? Kaj ĉu do pirato
brave ne forrabis de ni ĉion ceteran? Ĉu do tiu
pirato ne veturigis nin al la promontoro Matapan,
al Milo, al Nikario, al Samos, al Petra, al la Dardaneloj, 
al Marmora, al Skutari? Kunegond kaj la
maljunulino servas ĉe tiu princo, pri kiu mi parolis
al vi, kaj mi, mi estas sklavo de la detronigita
sultano.</q></p>

<p><q rend="- ">Kiom da malfeliĉoj kunigitaj unu kun la
aliaj! diris Kandid. Sed, ĉio konsiderite, mi havas
ankoraŭ kelkajn diamantojn; mi facile liberigos
Kunegond. Estas tre domaĝe, ke ŝi fariĝis malbela.</q></p>

<p>Poste, sin turnante al Marten:</p>

<p><q rend="- ">Laŭ via opinio, kiu estas pli kompatinda, ĉu
la imperiestro Aĥmet, ĉu la imperiestro Ivan, ĉu la
reĝo Karl-Edvard, ĉu mi?</q></p>

<p><q rend="- ">Mi ne scias, diris Marten; estus necese, ke
mi estu en viaj koroj por scii tion.</q></p>

<p><q rend="- ">Ha! diris Kandid, se Panglos ĉeestus, li
scius tion kaj dirus al ni.</q></p>

<p><q rend="- ">Mi ne scias per kiaj pesiloj via Panglos povus
pesi la malfeliĉojn de la homoj kaj taksi iliajn
dolorojn. Mi tamen konjektas, ke sur la tero ekzistas
milionoj da homoj, kiuj estas centfoje pli kompatindaj 
ol la reĝo Karl-Edvard, la imperiestro Ivan
kaj la sultano Aĥmet.</q></p>

<p><q rend="- ">Tio povas esti, diris Kandid.</q></p>

<p>Post malmulte da tagoj oni venis en la kanalon 
de la Nigra Maro. Kandid unue reaĉetis
Kakambo tre kare, kaj ne perdante tempon, li kaj
liaj akompanantoj sin ĵetis en galeron por iri al la
bordo de Propontid serĉi Kunegond, kia ajn povus
esti ŝia malbelo.</p>

<p>
Inter la punlaborularo troviĝis du punuloj, kiuj
tre malbone remadis kaj al kiuj la malgrandaziana
mastro donis kelke da batoj per bovtendeno sur la
nudajn ŝultrojn; Kandid, laŭ natura movo, pli atente
rigardis ilin ol la aliajn punlaborulojn kaj kompateme 
proksimiĝis al ili. Kelke da kriplaj trajtoj de
ilaj vizaĝoj ŝajnis al li havi ian similon kun Panglos 
kaj kun tiu malfeliĉa jezuito, tiu barono, tiu
frato de Kunegond. <q rend="«»">En vero, li diris al Kakambo,
se mi ne vidus pendigi majstron Panglos, kaj se
mi ne havus la malfeliĉon mortigi la baronon, mi
kredus, ke estas ili, kiuj remadas sur ĉi tiu galero.</q></p>

<p>Aŭdante la nomojn barono kaj Panglos, la du
punlaboruloj ekkriis, haltis sur sia benko kaj lasis
fali siajn remilojn. La malgrandaziana mastro alkuris 
sur ilin, kaj la batoj per bovtendeno duobliĝis.</p>

<p><q rend="- ">Haltu! haltu! sinjoro, ekkriis Kandid; mi
donos al vi tiom da mono, kiom vi postulos.</q></p>

<p><q rend="- ">Kio! ĝi estas Kandid! diris unu el la punuloj.</q></p>

<p><q rend="- ">Kio! ĝi estas Kandid! diris la alia.</q></p>

<p><q rend="- ">Ĉu tio estas sonĝo? diris Kandid; ĉu mi
maldormas? Ĉu mi estas en ĉi tiu galero? Ĉu tio
estas la barono, kiun mi mortigis? Ĉu tio estas
majstro Panglos, kiun mi vidis pendigata?</q></p>

<p><q rend="- ">Tio estas ni mem, tio estas ni mem, ili
respondis.</q></p>

<p><q rend="- ">Kio! tio estas tiu granda filozofo? diris
Marten.</q></p>

<p><q rend="- ">He! sinjoro malgrandaziana mastro, diris
Kandid, kiom da mono vi postulas por reaĉeti
sinjoron De Thunder-ten-tronckh, unu el la unuarangaj 
baronoj de la Imperio, kaj sinjoron Panglos, la plej profundpensan metafizikiston el Germanio?</q></p>

<p><q rend="- ">Hunda kristano, respondis la malgrandaziana
mastro, ĉar ĉi tiuj du hundaj kristanaj punlaboruloj
estas baronoj kaj metafizikistoj, kio sendube estas
altranga ofico en ilia lando, ci pagos por ili kvindek 
mil ormonerojn.</q></p>

<p><q rend="- ">Vi ricevos ilin, sinjoro: veturigu min fulmorapide 
al Konstantinopolo, kaj vi tuj estos pripagata. 
Sed, pli trafe; konduku min al F-ino Kunegond.</q></p>

<p>La malgrandaziana mastro, ĉe la unua propono
de Kandid, jam turnis la antaŭkilon al la urbo,
kaj li remigis tiel rapide, ke la galero kvazaŭ flugis
kiel birdo en aero.</p>

<p>Kandid centfoje ĉirkaŭbrakis la baronon kaj
Panglos.</p>

<p><q rend="- ">Kiel povas esti, ke mi ne mortigis vin, mia
kara barono? kaj, mia kara Panglos, kiel vi vivas
post kiam oni pendigis vin? kaj kial ambaŭ vi
estas punlaboruloj sur galero en Turkio</q></p>

<p><q rend="- ">Ĉu estas tute vere, ke mia kara fratino estas
en ĉi tiu lando? diris la barono.</q></p>

<p><q rend="- ">Jes, respondis Kakambo.</q></p>

<p><q rend="- ">Mi do revidas mian karan Kandid! ekkriis
Panglos.</q></p>

<p>Kandid prezentis al ili Marten kaj Kakambo.
Ĉiuj ĉirkaŭbrakis unuj la aliajn, ili ĉiuj parolis
samtempe. La galero flugis, jam ili estis en la
haveno. Oni venigis judon, al kiu Kandid vendis
por kvindek mil ormoneroj diamanton, kiu valoris
centmil, kaj kiu ĵuris laŭ Abrahamo, ke li ne povis
pagi pli kare. Kandid tuj pagis la reaĉeton de la
barono kaj de Panglos. Ĉi tiu sin ĵetis al la piedoj
de sia liberiganto kaj superverŝis ilin per larmoj;
la alia dankis al li per kapsigno kaj promesis
redoni ĉi tiun monon al li ĉe la unua okazo.</p>

<p><q rend="- ">Sed ĉu estas eble, ke mia fratino estas en
Turkio? li diris.</q></p>

<p><q rend="- ">Nenio estas pli ebla, rediris Kakambo, ĉar ŝi
frotpurigas la teleraron ĉe iu princo de Transilvanio.</q></p>

<p>Oni tuj venigis du judojn; Kandid vendis ankoraŭ diamantojn; 
kaj ili denove veturis per alia
galero por iri liberigi Kunegond.</p></div>


<div type="chapter" rend="doc" id="XXVIII">
<head>Ĉapitro XXVIII</head>

<epigraph><p>Kio okazis al Kandid, al Panglos, al Marten, ktp.</p></epigraph>

<p><q rend="- ">Pardonon, mi denove petas, diris Kandid al
la barono; pardonon, mia respektinda patro, pro
tio, ke mi forte trapikis vian korpon per spado.</q></p>

<p><q rend="- ">Ni ne plu parolu pri tio, diris la barono; mi
parolis iom tro akre, tion mi konfesas; sed, ĉar vi
volas scii pro kia hazardo vi vidis min kiel punlaborulon 
en galero, mi diros al vi, ke post kiam
la frato apotekisto de la kolegio estis kuracinta
mian vundon, mi estis atakata kaj forrabata de
hispana taĉmenteto; oni metis min en malliberejon
ĉe Bonaero en la tempo, kiam mia fratino estis
ĵus foriranta. Mi petis pri reiro al Romo por resti
apud la patro generalo. Mi estis elektata por iri
al Konstantinopolo kaj servi kiel kapelpastro al la
ambasadoro de Francio. Mi estis enoficiĝinta apenaŭ
depost ok tagoj, kiam mi renkontis en la proksimiĝo 
de l' vespero junan ikoglanon <note type="footnote" rend="(1)">Oficiro 
de la sultano, kiu zorgas pri internaj aferoj
de la palaco.</note> tre belkorpan.
Estis tre varme: la junulo volis sin bani; mi profitis 
la okazon por min bani ankaŭ. Mi ne sciis,
ke por kristano estas gravega krimo esti trovata
tute nuda en kunesto de juna mahometano. Iu
kadio <note type="footnote" rend="(2)"> Turka juĝisto
rilate al civilaj kaj religiaj aferoj.</note> ordonis, 
ke mi ricevu cent bastonfrapojn
sur la plandojn kaj kondamnis min esti punlaborulo
sur galero. Mi kredas, ke neniam okazis pli abomeninda 
maljustaĵo. Sed mi tre deziras ekscii, kial
mia fratino estas en la kuirejo de iu suvereno de
Transilvanio rifuĝinta ĉe la Turkojn.</q></p>


<p><q rend="- ">Kaj vi, mia kara Panglos, kiel povas esti,
ke mi revidas vin.</q></p>

<p><q rend="- ">Estas vere, diris Panglos, ke vi vidis min
pendigata; normale mi devus esti bruligata; sed
vi memoras, ke pluvegis, kiam oni estis min kuironta: 
la pluvego estis tiom fortega, ke oni devis
rezigni, ekbruligi la fajron; mi estis pendigata,
tial ke oni ne povis pli bone fari: ĥirurgo aĉetis
mian korpon, kunportis min hejmen kaj min sekcis.
Li unue faris krucforman entranĉon de la umbiliko
ĝis la ŝlosilosto. Ne estis eble sperti pli fuŝan
pendigadon ol la mian. La ekzekutisto de la sankta
Inkvizicio, kiu estis sub-diakono, treege lerte bruligis 
la homojn, sed li estis sensperta por ilin pendigi: 
la ŝnuro estis malseka kaj malbone ŝoviĝis,
ĝi estis fuŝe nodita; fakte mi ankoraŭ spiris: la
krucforma entranĉo igis min tiom forte ekkrii, ke la
ĥirurgo falis renverse, kaj, kredante, ke li sekcis
la diablon, li forkuris mortante pro timo, kaj denove 
falis sur la ŝtuparon, forkurante. Pro la bruo
lia edzino alkuris el najbara ĉambreto; ŝi vidis
min sternita sur la tablo kun mia krucforma entranĉo: 
pli ol ŝia edzo ŝi ektimis, forkuris, kaj
falis sur lin. Kiam ili iom rekonsciiĝis, mi aŭdis
la ĥirurginon <note type="footnote" rend="(1)">Ĥirurgiedzinon.</note>, 
kiu diris al la ĥirurgo: <q rend="«»">Mia
bona, kial do vi volas sekci herezulon? Ĉu do vi
ne scias, ke la diablo ĉiam estas en la korpo de
tiaj homoj? Rapide mi iras serĉi pastron, por lin
ekzorcizi.</q> Ĉe tiu parolo mi timtremegis kaj mi
streĉis miajn malmultajn restantajn fortojn por ekkrii: 
<q rend="«»">Kompatu min!</q> Fine la sekcisto plikuraĝiĝis; 
li kudris mian haŭton; eĉ lia edzino prizorgis
min; post dek-kvin tagoj mi povis ellitiĝi. La
sekcisto trovis por mi okupon, kaj mi fariĝis lakeo
de Kavaliro de Malto, kiu veturis al Venezio; sed
ĉar mia mastro, ne havis monon por min salajri,
mi dungiĝis ĉe venezia komercisto, kaj mi akompanis 
lin al Konstantinopolo.</q></p>

<p><q rend="«»">Iun tagon ekkaptis min la kaprico eniri moskeon; 
tie estis nur maljuna pastro kaj juna tre
bela bigotino, kiu preĝadis; ŝia brusto estis tute
nekovrita; ŝi havis inter siaj du mamoj belan
bukedon el tulipoj, el rozoj, el anemonoj, el ranunkoloj, 
el hiacintoj kaj el aŭrikuloj; ŝi lasis fali sian
bukedon; ĝin mi levprenis kaj remetis kun tre
respekta servemo. Mi estis tiom longtempe por ĝin
remeti, ke la pastro ekkoleris, kaj vidante, ke mi
estas kristano, li vokis por helpo. Oni kondukis
min al la kadio, kiu ordonis, ke oni donu al mi
cent latobatojn sur la plandojn kaj sendis min kiel
punlaborulon sur galeron. Mi ĝuste estis katenita
en la sama galero ĉe la sama benko kiel S-ro barono. 
Estis sur tiu galero kvar junuloj el Marsej 
<note type="footnote" rend="(2)"> France: Marseille.</note>,
kvin pastroj el Napoli, kaj du monaĥoj el Korfu,
kiuj diris al ni, ke similaj aventuroj okazas ĉiutage.
S-ro barono pretendis, ke li spertis pli grandan
maljustaĵon ol mi; mi pretendis, mi, ke certe estis
pli permesate remeti bukedon sur la bruston de
virino ol esti tute nuda kun ikoglano. Ni senĉese
disputis, kaj ni ricevis dudek batojn per bovtendeno
ĉiutage, kiam la interligo de la okazoj el ĉi tiu
universo kondukis vin en nian galeron, kaj kiam
vi reaĉetis nin.</q></p>
 
<p><q rend="- ">Nu! mia kara Panglos, diris al li Kandid,
kiam vi estis pendigata, sekcata, trabategata kaj
remadis en galero, ĉu vi pensis, ke ĉio iris plej
bone?</q></p>

<p><q rend="- ">Mi ĉiam restas ĉe mia unua opinio, respondis
Panglos, ĉar fine mi estas filozofo: ne konvenas,
ke mi malkonfirmu, kion mi diris, ĉar Lajbnic
ne povis malpravi, kaj la antaŭe starigita harmonio
estas cetere la plej bela afero el la mondo, same
kiel la pleno kaj la subtila materio 
<note type="footnote" rend="(1)"> Ĉi tiu lasta parto de l' frazo aludas la opiniojn de la
filozofo Dekart (France: Descartes) kaj estas same neklara
kiel en nia traduko. Sendube tia neklaro estas intenca ĉe
Volter. <label>Trad.</label></note>.</q></p></div>


<div type="chapter" rend="doc" id="XXIX">
<head>Ĉapitro XXIX</head>

<epigraph><p>Kiel Kandid retrovis Kunegond kaj la maljunulinon.</p></epigraph>

<p>Dum Kandid, la barono, Panglos, Marten kaj
Kakambo rakontis siajn aventurojn, dum ili rezonadis 
pri malnecesaj kaj necesaj okazoj de ĉi tiu
universo, dum ili disputis pri la efikoj kaj la kaŭzoj,
pri la morala malbono kaj la fizika malbono, pri
la libero kaj la neceso, pri la konsoloj, kiujn oni
povas sperti, kiam oni estas punlaborulo sur galero
en Turkio, ili atingis la bordon de la Propontid
ĉe la domo de la princo de Transilvanio. La unuaj
vidaĵoj estis Kunegond kaj la maljunulino, kiuj
etendis sur ŝnurojn viŝtukojn, por ke ili sekiĝu.</p>

<p>Ĉe tia vido la barono paliĝis. La molkora amanto
Kandid, vidante sian belan Kunegond malheliĝinta,
kun okuloj ruĝrandaj, kun platiĝinta brusto, kun
sulketiĝintaj vangoj, kun brakoj ruĝaj kaj skvamaj,
tripaŝe malantaŭen iris, kaptite de abomeno, kaj
poste antaŭeniris pro bona konduto. Ŝi kisis Kandid
kaj sian fraton; oni kisis la maljunulinon: Kandid
reaĉetis ambaŭ.</p>

<p>En la najbaraĵo estis malgranda farmbieno; la
maljunulino proponis al Kandid, ke li kontentiĝu
per ĝi, atendante, ke la tuta trupo havu pli bonan
sorton. Kunegond ne sciis, ke ŝi malbeliĝis, neniu
estis ŝin avertinta pri tio: ŝi memorigis al Kandid
pri liaj promesoj per tono tiom ordonema, ke la
bona Kandid ne kuraĝis rifuzi. Li do konigis al
la barono, ke li edziĝos kun lia fratino.</p>

<p><q rend="- ">Neniam mi toleros tion, diris la barono, tian
malnoblon ŝiaflanke kaj tian ofendan malrespekton
viaflanke; tian malbonfamegon oni ne povos riproĉi
al mi: la infanoj de mia fratino ne povus partopreni 
la nobelajn kunvenojn en Germanio. Ne,
mia fratino nur povas edziniĝi kun barono el la
Imperio.</q></p>

<p>Kunegond sin ĵetis al liaj piedoj kaj superverŝis
ilin per larmoj; li restis malcedema.</p>

<p><q rend="- ">Majstra frenezulo, diris al li Kandid, cin mi
liberigis el punlaboro, mi pagis por cia reaĉeto,
mi pagis tiun de cia fratino; ŝi purigis tie ĉi pelvetojn, 
ŝi estas malbela, mi estas sufiĉe bonkora
por konsenti, ke ŝi estu mia edzino kaj ci tamen
pretendas kontraŭstari al tio! Mi denove cin mortigus, 
se mi obeus mian koleron.</q></p>

<p><q rend="- ">Ci povas denove mortigi min, diris la barono,
sed dum mi vivos, ci ne edziĝos kun mia fratino.</q></p></div>


<div type="chapter" rend="doc" id="XXX">
<head>Ĉapitro XXX</head>

<epigraph><p>Konkludo.</p></epigraph>

<p>Kandid, en la fundo de sia koro, tute ne deziris
edziĝi kun Kunegond. Sed la ekstrema aroganto
de la barono instigis lin plenumi la edziĝon, kaj
Kunegond tiom forte insistis, ke li ne povis malkonfirmi 
sian promeson. Li konsultis Panglos, Marten 
kaj la fidelan Kakambo. Panglos verkis belan
disertacion, per kiu li pruvis, ke la barono havis
neniun rajton super sia fratino, kaj ke ŝi povis,
laŭ ĉiuj leĝoj de la imperio, edziniĝi kun Kandid
— neleĝe. Marten konkludis, ke oni devas ĵeti la
baronon en la maron. Kakambo decidis, ke oni
devas redoni lin al la malgrandaziana mastro, kiu
traktos lin denove kiel punlaborulon; poste oni
sendos lin al Romo al la patro generalo per la
unua ŝipo. La propono estis aprobata; la maljunulino 
ankaŭ konsentis; pri tio oni diris nenion
al lia fratino; la afero estis plenumata por kelka
mono, kaj oni ĝuis la plezuron trompi jezuiton kaj
puni la malhumilon de germana barono.</p>

<p>Estis tute nature imagi, ke post tiom da malfeliĉoj 
Kandid, edziĝinte kun sia amantino kaj
vivante kun la filozofo Panglos, la filozofo Marten,
la prudenta Kakambo kaj la maljunulino, kunportinte 
tiom da diamantoj el la patrio de la antikvaj
Inkasoj <note type="footnote" rend="(1)"> Peruvianoj.</note>, 
ĝuus plej agrablan vivon; sed la judoj
tiom lin friponis, ke restis al li nur lia malgranda
farmbieno; lia edzino, ĉiutage pli kaj pli malbeliĝante, 
fariĝis disputema kaj netolerebla; la maljunulino 
estis invalida kaj eĉ pli malbonhumora ol
Kunegond. Kakambo, kiu laboris en la ĝardeno
kaj iris al Konstantinopolo, por vendi legomojn,
estis trolacigata de laboro kaj malbenis sian sorton.
Panglos tre bedaŭris, ke li ne estas distingiĝanta
en iu germania universitato. Koncerne Marten, li
firme estis konvinkita, ke ĉie oni statas malbone;
li pacience rilatis al la aferoj. Kandid, Marten kaj
Panglos kelkfoje disputis pri metafiziko kaj moralo.
Oni ofte vidis preterpasi antaŭ la fenestroj de la
farmdomo ŝipojn, ŝarĝitajn de efendoj
<note type="footnote" rend="(2)"> Turka titolo por 
ŝtatoficistoj, pastroj kaj kleruloj.</note>, 
de paŝahoj <note type="footnote" rend="(3)">Turka 
guberniestro.</note>
de kadioj, kiujn oni sendis ekzile al Lemnos, 
al Mitilen, al Erzerum. Oni vidis, ke venas
aliaj kadioj, aliaj paŝahoj, aliaj efendoj, kiuj anstataŭis 
la elpelitojn kaj kiuj siavice estis elpelataj.
Oni vidis pajle remburitajn kapojn, kiujn oni portis
por prezenti al la Noblega Pordo. Tiuj spektakloj
plivigligis la diskutojn kaj kiam oni ne diskutis,
la enuo estis tiom supermezura, ke la maljunulino
iun tagon kuraĝis diri:</p>

<p><q rend="- ">Mi tre dezirus scii, kio estas plej malbona,
ĉu esti seksperfortata centfoje de negraj piratoj,
havi sidvangon fortranĉita, esti bastonfrapata ĉe
la Bulgaroj, esti vipata kaj pendigata ĉe religia
bruligado, esti sekcata, remadi en galero, fine
sperti ĉiujn malfeliĉojn, kiujn ni ĉiuj travivis, aŭ
resti ĉi tie, nenion farante?</q></p>


<p><q rend="- ">Tio estas grava demando, diris Kandid.</q></p>

<p>Tiu parolo naskigis novajn pripensojn, kaj precipe 
Marten konkludis, ke la homo naskiĝis por
vivi en konvulsioj de maltrankvilo, aŭ en letargio
de enuo. Kandid ne konsentis, sed li certigis nenion. 
Panglos konfesis, ke li ĉiam terure suferis;
sed ke iun fojon estinte defendanta la opinion, ke
ĉio statas mirinde bone, li ĉiam defendas tion, sed
ne kredas.</p>

<p>Unu afero plifirmigis Marten en siaj malbonegaj
principoj, pli ol iam ŝancelis Kandid kaj embarasis
Panglos. Tio estis, ke iun tagon ili vidis veni en
sian farmbienon Paket kaj fraton Levkojo, kiuj
estis en plej ekstrema mizero; ili tre rapide elspezis 
la tri mil piastrojn, disiĝis, rekuniĝis, malpaciĝis, 
estis metitaj en malliberejon, forkuris, kaj
fine frato Levkojo fariĝis Turko <note type="footnote" rend="(1)">Aliĝis 
al la mahometana religio. <label>Trad.</label></note>. Paket daŭrigis
ĉie sian metion kaj per ĝi gajnis nenion.</p>

<p><q rend="- ">Mi ĝuste antaŭvidis tion, diris Marten al
Kandid, ke viaj donacoj estos baldaŭ disperdataj
kaj igos ties ricevintojn nur pli mizeraj. Vi estis
superŝutata per milionoj da piastroj, vi kaj Kakambo, 
kaj vi ne estis pli feliĉaj ol frato Levkojo
kaj Paket.</q></p>

<p><q rend="- ">Ha! ha! diris Panglos al Paket, ĉu do la
Ĉielo rekondukas vin inter nin, mia kompatinda
infano? Ĉu vi scias, ke vi kostis al mi la finon de
mia nazo kaj unu orelon? Kiel vi nun aspektas!
He! kia estas ĉi tiu mondo!</q></p>



<p>
Tiu aventuro instigis ilin pli ol iam filozofadi.</p>

<p>En la najbaraĵo estis tre fama derviŝo, kiu havis
la reputacion esti la plej bona filozofo el Turkio;
ili iris konsulti lin; Panglos parolis kaj diris:</p>

<p><q rend="- ">Majstro, ni venas peti, ke vi diru al ni, kial
tiom stranga animalo, kia estas la homo, estis kreata.</q></p>

<p><q rend="- ">Je kio ci okupiĝas? diris la derviŝo, ĉu tio
estas cia afero?</q></p>

<p><q rend="- ">Sed, mia respektinda patro, diris Kandid,
estas multege da terura malbono sur la tero.</q></p>

<p><q rend="- ">Ĉu gravas, diris la derviŝo, ke estas malbono
aŭ bono? Kiam lia sultana moŝto sendas ŝipon en
Egiption, ĉu li atentas, ke estu aŭ ne komforte al
la musoj, kiuj estas en la ŝipo?</q></p>

<p><q rend="- ">Kion oni do devas fari? diris Panglos.</q></p>

<p><q rend="- ">Silenti, diris la derviŝo.</q></p>

<p><q rend="- ">Mi flatis al mi, diris Panglos, ke ni rezonados 
iom pri la efikoj kaj la kaŭzoj, pri la plej
eble bona mondo, pri la deveno de l' malbono, pri
la naturo de la animo kaj pri la antaŭstarigita
harmonio.</q></p>

<p>Ĉe tiuj vortoj la derviŝo fermis la pordon antaŭ
ilian nazon.</p>

<p>Dum tiu interparolado, disfamiĝis la informo,
ke oni ĵus strangolis en Konstantinopolo du vezirojn
de la benko <note type="footnote" rend="(1)"> Tiel 
oni nomis vezirojn, kies ofico estis juĝi pri 
diversaj ŝtataferoj.</note> kaj la mufton 
<note type="footnote" rend="(2)"> Mahometana ekleziulo, 
kiu estas komisiita zorgi pri
la observado al la religia leĝo.</note>, kaj ke oni 
empalis <note type="footnote" rend="(3)"> <name>Empali</name>. 
Trapike mortigi, sidigante iun sur akran foston.</note> 
plurajn el iliaj amikoj. Tiu revoluciego
kaŭzis grandan bruon dum pluraj horoj. Panglos,
Kandid kaj Marten, revenante al sia farmbieneto,
renkontis bonan maljunulon, kiu refreŝigis sin ĉe
sia pordo sub laŭbo el oranĝarboj. Panglos, kiu
estis tiom scivolema, kiom rezonema, demandis al
li, kiel oni nomis la mufton, kiun oni ĵus strangolis.</p>




<p><q rend="- ">Mi ne scias, respondis la bonulo, neniam mi
konis la nomon de iu ajn mufto nek de iu ajn
veziro. Mi scias nenion pri la aventuro, kiun vi
rakontas al mi; mi supozas, ke ĝenerale kiuj enmiksiĝas 
en la publikaj aferoj, tiuj iafoje pereas
mizere kaj ke tion ili meritas; sed neniam mi
informiĝas pri tio, kio okazas en Konstantinopolo;
mi kontentiĝas, ke oni iru tien por vendi fruktojn
el la ĝardeno, kiun mi kulturas.</q></p>

<p>Dirinte tiujn vortojn, li enirigis la fremdulojn
en sia hejmo: liaj du filinoj kaj liaj du filoj prezentis 
al ili plurajn specojn da ŝorbetoj, kiujn ili
mem faris, kaimakojn <note type="footnote" rend="(1)"> Speco de ŝorbeto.</note>, 
punktitajn per ŝeloj de
konfitita cedrato, oranĝojn, citronojn, limonojn 
<note type="footnote" rend="(2)"> Frukto de limonarbo (<name>citrus limontum</name>).</note>,
ananasojn, pistakojn, kafon el Moka, kiu ne estis
miksita kun la malbona kafo el Batavio kaj el la
insuloj <note type="footnote" rend="(3)"> Kredeble el la Antiloj.</note>. 
Poste la du filinoj de tiu bona mahometano 
parfumis la barbojn de Kandid, de Panglos
kaj de Marten.</p>

<p><q rend="- ">Vi sendube havas, diris Kandid al la Turko,
vastan kaj bonegan bienon?</q></p>


<p><q rend="- ">Mi havas nur dudek akreojn, respondis la
Turko; mi kulturas ilin kun miaj infanoj; la laboro
forigas de ni tri grandajn malbonojn: la enuon,
la malvirton kaj la mizeron.</q></p>

<p>Kandid, revenante al sia farmobieno, profunde
pripensis la paroladon de la Turko. Li diris al
Panglos:</p>

<p><q rend="- ">Ŝajnas al mi, ke tiu bona maljunulo aranĝis
al si situacion pli preferindan ol tiun de la ses
reĝoj, kun kiuj ni havis la honoron vespermanĝi.</q></p>

<p><q rend="- ">La altrangoj, diris Panglos, estas tre danĝeraj, 
laŭ la raporto de ĉiuj filozofoj: ĉar fine
Eglon, reĝo de la Moabitoj, estis murdita de Aod;
Absalon estis pendigita je la haroj kaj trapikita
per tri dardoj <note type="footnote" rend="(1)"> Speco de pikilo.</note>; 
la reĝo Nadab, filo de Jeroboam,
estis mortigita de Baasa; la reĝo Ela, de Zambri;
Oĥosias, de Jehu; Atalia, de Joiada; la reĝoj Joaĥim, 
Jeĥonias, Sedecias estis sklavoj. Vi scias, kiel
pereis Krezus, Astiagos, Darius, Dionizio el Sirakuze, 
Pirhos, Perseis, Hanibalo, Jugurta, Ariovistus,
Cezaro, Pompejo, Nerono, Oton, Viteljo, Domitius,
Riĉardo la II de Anglio, Mario Stjuat, Karlo la I,
la tri Henrikoj de Francio, la imperiestro Henriko
la IV? Vi scias&elipse;</q></p>

<p><q rend="- ">Mi ankaŭ scias, diris Kandid, ke ni devas
kulturi nian ĝardenon.</q></p>

<p><q rend="- ">Vi pravas, diris Panglos: ĉar, kiam la homo
estis metata en la ĝardenon de Edeno, li estis
metata tien <foreign>ut operaretur eum</foreign>, por ke li laboru;
kio pruvas, ke la homo ne naskiĝis por ripozi.</q></p>



<p><q rend="- ">Ni laboru, ne rezonante, diris Marten, ĝi
estas la sola rimedo por igi la vivon tolerebla.</q></p>

<p>La tuta malgranda societo tion alcelis; ĉiu ekaplikis 
siajn talentojn. La malgranda bieno multe
produktis. Verdire Kunegond estis tre malbela, sed
ŝi fariĝis tre bona kukistino; Paket brodis; la
maljunulino prizorgis la tolaĵon. Eĉ frato Levkojo
utilis; li estis tre bona lignaĵisto, kaj eĉ fariĝis
honestulo; kaj Panglos kelkfoje diris al Kandid:</p>

<p><q rend="- ">Ĉiuj okazoj estas interligitaj en la plej eble
bona el la mondoj: ĉar fine, se vi ne estus forpelita 
el bela kastelo per fortaj piedbatoj sur la
postaĵon pro amo al F-ino Kunegond, se vi ne
spertus la Inkvizicion, se vi ne trakurus piede
Amerikon, se vi ne donus fortan spadobaton al la
barono, se vi ne perdus ĉiujn viajn ŝafojn el la
bona lando Eldorado, vi ne manĝus ĉi tie konfititajn 
cedratojn kaj pistakojn.</q></p>

<p><q rend="- ">Tio estas bele dirita, respondis Kandid, sed
ni devas kulturi nian ĝardenon.</q></p></div>

</body>
</text>
</TEI.2>