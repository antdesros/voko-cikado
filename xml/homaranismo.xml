<!DOCTYPE TEI.2 PUBLIC "-//TEI//DTD TEI Lite XML ver. 1//EN" "teixlite.dtd" 
[

<!-- e-aj literoj -->
<!ENTITY Ccirc "&#x0108;">
<!ENTITY ccirc "&#x0109;">
<!ENTITY Gcirc "&#x011c;">
<!ENTITY gcirc "&#x011d;">
<!ENTITY Hcirc "&#x0124;">
<!ENTITY hcirc "&#x0125;">
<!ENTITY Jcirc "&#x0134;">
<!ENTITY jcirc "&#x0135;">
<!ENTITY Scirc "&#x015c;">
<!ENTITY scirc "&#x015d;">
<!ENTITY Ubreve "&#x016c;">
<!ENTITY ubreve "&#x016d;">

<!-- aliaj literoj -->
<!ENTITY dash "&#x2015;"> 
<!ENTITY elipse "...">
<!ENTITY dro "D-ro">

<!ENTITY leftquot "&#x201e;">
<!ENTITY rightquot "&#x201c;">

]>

<!-- $Id: homaranismo.xml,v 1.3 2017/11/21 20:59:23 revo Exp $ -->
<!-- 
  $Log: homaranismo.xml,v $
  Revision 1.3  2017/11/21 20:59:23  revo
  korektis XSL pri homaranismo kaj poemoj

  Revision 1.2  2016/10/25 17:37:59  revo
  teixlite-igis peomojn de Zam

  Revision 1.1  2016/10/25 16:21:24  revo
  +homaranismo

-->

<TEI.2>
<teiHeader>

  <fileDesc>
    <titleStmt>
      <title>Pri Homaranismo</title>
      <author>L. L. Zamenhof</author>
      <respStmt>
        <resp>adaptitaj al TEI de</resp>
        <name>Wolfram DIESTEL</name>
      </respStmt>
    </titleStmt>
    <editionStmt>
      <edition>$Id: homaranismo.xml,v 1.3 2017/11/21 20:59:23 revo Exp $</edition>
    </editionStmt>
    <extent>104 kB</extent>
    <publicationStmt>
      <p>Preparita por TEI-formato de <name>Wolfram Diestel</name></p>
    </publicationStmt>
    <sourceDesc>
     <p>La kruda tekstaro estis prenita el retejo de Edmund Grimley Evans,
      kiu ricevis ilin surdiskete de
      <name>HIROTAKA Masaaki</name>.
      Estas inidikite kun ĉiu teksto, el kiu surpapera fonto la
      teksto estis registrita elektronike inter 1992.
     (Vidu anka&ubreve; la redaktan noton!)</p>
    </sourceDesc>
  </fileDesc>

    <encodingDesc>
    <projectDesc>
      <p>Tiu teksto esti&gcirc;is kiel unu provteksto de projekto
      celanta disponigi gravajn verkojn de la esperanta literaturo
      en XML-igita formo por ebligi konvertadon al aliaj formoj
      kaj a&ubreve;tomatan traser&ccirc;adon je cita&jcirc;oj.</p>
    </projectDesc>
    <editorialDecl>
      <p>La tekstojn <name>HIROTAKA Masaaki</name> prenis
      el diversaj fontoj kiel gazetoj.</p> 
      <p>Pro la mallongeco kaj egala karaktero de la
      eseoj, mi decidis disponigi ilin en komuna dosiero.</p>
      <p>La unuopaj tekstoj estas entenitaj en elementoj
      &lt;text rend="doc" n="markilo"&gt;, kiuj siavice estas
      grupigitaj per elemento &lt;group&gt;. Konvertante ilin
      al HTML mi rekomendas meti &ccirc;iun artikolon en
      propran dosieron. La enhavtabelo aperu kiel parto
      de la &gcirc;enerala titolpa&gcirc;o. Por faciligi tion
      la koncerna elemento &lt;front&gt; ricevis atributon 
      rend="index".</p>
      <p>Citilojn mi ankoraŭ ne konvertis, indas ilin signi per elemento &lt;q&gt;
      aŭ per &lt;mentioned&gt; la&ubreve; la senco.</p>
    </editorialDecl>    
  </encodingDesc>

  <profileDesc>
    <langUsage>
      <language id="eo">Esperanto</language>
    </langUsage>
  </profileDesc>
</teiHeader>

<text lang="eo">


   <front rend="index">
    <titlePage>
      <docTitle>
        <titlePart type="main">Artikoloj pri hilelismo kaj homaranismo</titlePart>
      </docTitle>
      <byline>
        de <docAuthor>L. L. Zamenhof</docAuthor>
      </byline>
      <docImprint>
        registritaj de 
        <name>HIROTAKA Masaaki</name>
      </docImprint>
    </titlePage>
  </front>

  <group>

<!-- ##############  Dogmoj de Hilelismo  ############## -->

    <text rend="doc" id="hilelismo_1">
      <front>
        <docTitle>
          <titlePart>
	    Dogmoj de Hilelismo 
          </titlePart>
        </docTitle>
        <docImprint>
	  el "ruslanda esperantisto", 1906, n-ro 1;
	  la redakcio de "ruslanda esperantisto" ricevis ĉi
	  artikolon en formo de letero de la "unua rondeto hilelista";
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>

<div type="preface">	
<p>La senĉesa reciproka batalado de la diversaj gentoj kaj religioj en la 
vasta Rusuja regno, la kriantaj maljustaĵoj kaj perfortaĵoj, kiuj ĉiutage 
kaj sur ĉiu paŝo estas farataj de la plimulto de loĝantaro kontraŭ la 
malplimulto, malgraŭ ke tiu ĉi lasta havas tian saman moralan rajton pri 
sia natura patrujo, kiel la unua, la englutema celado de unuj popoloj 
kontraŭ aliaj, en ĉiuj anguloj de ilia komuna patrujo, &dash; ĉio tio ĉi jam 
longe devigis multajn serĉi ian neŭtralan fundamenton, sur kiu homoj de 
malsamaj gentoj kaj religioj &dash; almenaŭ ĉiuj filoj de sama patrujo &dash; 
povus komunikiĝadi inter si pace kaj frate, sen reciprokaj kolizioj, malamo 
kaj maljusteco.   Tiun ĉi neŭtralan fundamenton prezentas la malsupre 
donitaj dogmoj de la "hilelismo".
</p><p>La principa ideo de la hilelismo naskiĝis antaŭ dek iaroj, sed ĝi 
havis iom alian karakteron kaj estis destinita tiam speciale por unu homa 
grupo, por reguligi la rilatojn de tiu ĉi grupo al la ĉirkaŭanta mondo: 
nur poste ĝi akceptis karakteron absolutan, sendependan de ĉiuj gentaj kaj 
religiaj apartecoj, kiel sole justa reguligo de la reciprokaj rilatoj inter 
ĉiuj gentoj kaj religioj.   Tamen longan tempon la iniciatoroj de tiu ideo 
ne kuraĝis precize formuli siajn dogmojn, timante, ke tio, kio teorie 
ŝajnis bona, en la praktiko eble montriĝos neplenumebla. 
</p><p>Sed en la fino de la pasinta somero okazis io, kio neniigis ĉiujn 
dubojn.   En Aŭgusto 1905 en la franca urbo Boulogne-sur-Mer havis lokon la 
unua tutmonda kongreso de esperantistoj, kies sukceso superis ĉiujn 
atendojn.   Pli ol mil homoj, kiuj alveturis el la plej diversaj landoj de la 
tuta mondo kaj apartenis al 22 diversaj popoloj kaj al la plej diversaj 
religioj kaj filozofiaj sistemoj, en la daŭro de tuta semajno vivis kune en 
la plej sincera amikeco kaj frateco, parolis inter si ekskluzive nur en 
neŭtrala internacia lingvo, konfesis religiajn principojn nur 
neŭtralehomajn.   Kiu aŭdis la multenombrajn parolojn kaj diskutojn en la 
vasta kaj plenigita konstruaĵo de la kongreso, kiu ĉeestis en la teatraj 
prezentadoj, en kiuj la aŭskultantoj kaj plenumantoj prezentis per si 
miksaĵon de ĉiuj gentoj kaj popoloj, kiu vidis tiun plenan senĝenecon kaj 
tiun kortuŝantan fratecon, kiu regis inter ĉiuj partoprenantoj de la 
kongreso, tiu al si mem ne kredis, ke ĉiuj tiuj homoj ankoraŭ hieraŭ estis 
tute fremdaj unuj al la aliaj, ke ilin unuigis nur neŭtrala lingvo kaj ke 
tiuj kelkaj semajnoj, kiujn ĉiu el ili dediĉis por la lernado de la fable 
facila neŭtrala lingvo, faris miraklon kaj, deŝirante neniun de lia natura 
patrujo, lingvo aŭ religio, donis al homoj de plej diversaj gentoj kaj 
religioj la eblon vivi inter si en la plej paca kaj sincera frateco. 
</p><p>La mirinda sukceso de la Bulonja kongreso konvinkis la iniciatorojn de 
la hilelismo, ke absoluta justeco, egaleco kaj frateco inter la popoloj en la 
praktiko estas plene ebla Tial ili decidis uzi la plej proksiman tutmondan 
kongreson de la esperantistoj en Ĝenevo en Septembro 1906, por proponi al 
ĉiuj amikoj de interpopola justeco, unuiĝi en apartan grupon, kiu inter la 
amikoj de internacia lingvo prezentus apartan sekcion.
<note type="footnote" rend="*1">Oni ne devas intermiksi la hilelismon
kun la esperantismo!   Ambaŭ ideoj 
estas tre parencaj inter si, sed tute ne identaj.   Oni povas esti bonega 
esperantisto kaj tamen kontraŭulo de la hilelismo.</note>  
</p><p>Sed la kurantaj fariĝoj en la patrujo de la unuaj hilelistoj devigas 
ilin elpaŝi kun sia projekto multe pli frue, ol ili intencis.   Nun, kiam 
ĉio ĉe ni vekiĝas al nova vivo, kiam la societa konscienco komencas doni 
signojn de sia ekzistado, kiam aperas espero, ke anstataŭ premantoj kaj 
prematoj ni eble baldaŭ havos nur "homojn" kaj "regnanojn", &dash; nun por ni 
pli ol por ĉiu alia nacio estas necese fiksi difinitajn politike-religiajn 
dogmojn, kiuj donus la eblon al ĉiu regnano de nia diversgenta patrujo, vivi 
en plena paco kun ĉiuj aliaj regnanoj, ne altrudante al ili per rajto de 
pugno siajn pure familiajn idealojn.   En la nuna kriza momento, kiam nia 
patrujo bezonas ĉiujn siajn fortojn, estas necese enkonduki en la vivon 
tiajn dogmojn, kiuj permesus al ĉiuj diversgentaj kaj diversreligiaj 
regnanoj, ĉesigi siajn reciprokajn malpacon kaj kalkulojn kaj sincere 
unuiĝi por la savo de nia komuna patrujo, kiu devas kompreneble fariĝi fine 
propraĵo de ĉiuj siaj regnanoj kaj ne sole de unu gento aŭ religio. 
Kvankam la grandega plimulto de niaj samregnanoj estas ankoraŭ tute ne 
preparita por nia ideo kaj nia voĉo longan tempon ankoraŭ restos voĉo 
krianta en dezerto, estas tamen grave, ke niaj principoj estu konataj al niaj 
samregnanoj, por ke tiuj malmultaj, kiuj serĉas intergentan justecon, sciu, 
en kio ĝi laŭ nia opinio konsistas.   Jen estas la kaŭzo, kial la 
hilelistoj decidis publikigi siajn dogmojn jam nun kaj proponi al ĉiuj 
amikoj de intergenta egaleco kaj frateco, kiel ajn malgrandnombraj ili estas, 
aliĝi al ili.<note type="footnote" rend="*2">Ĝis la fondo de centra organo
hilelista, la aprobantoj de la ideo de 
hilelismo estas petataj, sendi sian adreson al la redakcio de tiu gazeto, kiu 
afable publikigis nian nunan leteron. (Adreso: Redakcio de la gazeto 
"Ruslanda Esperantisto", S.-Peterburgo, B. Podjaĉeskaja, d. No. 24, loĝ. 
12.)</note>
</p>
   <signed>
     <date>Januaro 1906.</date>
   </signed>  
 </div>
 
<div type="declaration">   
  <head>Antaŭa klarigo</head>
<p>La malsupre donitaj dogmoj de la hilelismo havas signifon nur principan; 
la definitiva teksto de tiuj ĉi dogmoj estos fiksita nur poste, en la unua 
komuna kongreso de la hilelistoj.
</p>
</div>

<div type="declaration">
  <head>Esenco de la Hilelismo</head>
<p>La hilelismo estas instruo, kiu, ne deŝirante la homon de lia natura 
patrujo, nek de lia lingvo, nek de lia religio, donas al li la eblon eviti 
ĉian malverecon kaj kontraŭparolojn en siaj naciareligiaj principoj kaj 
komunikiĝadi kun homoj de ĉiuj lingvoj kaj religioj sur fundamento 
neŭtrale-homa, sur principoj de reciproka frateco, egaleco kaj justeco. 
</p>
</div>

<div type="declaration">
  <head>Fina celo de la Hilelismo<note type="footenote" rend="*3">Rimarko: Sian nomon la hilelismo ricevis laŭ la nomo de la antikva 
Palestina saĝulo Hillel, kies modifikita principo estas akceptita kiel bazo 
por la religio de la hilelistoj.   Hillel estis samtempulo de Jesuo kaj 
mortis, kiel prezidanto de la sinedrio, ĉirkaŭ 10 jarojn post li.)</note></head>

<p>La hilelistoj esperas, ke per konstanta reciproka komunikiĝado sur la 
bazo de neŭtrala lingvo kaj neŭtralaj religiaj principoj kaj moroj la homoj 
iam kunfandiĝos en unu neŭtralehoman popolon, sed tio ĉi fariĝados iom 
post iom, nerimarkate kaj sen ia rompado. 
</p>
</div>


<div type="declaration">
  <head>Deklaracio de Hilelisto</head> 
<p>Kiam oni min demandas, kiu mi estas, kiaj estas miaj naciaj konvinkoj, 
religiaj principoj, mia celado kaj idealoj, mi respondas: "Mi estas 
hilelisto."   Tio ĉi signifas, ke mi estas homo, kiu sin gvidas per la 
sekvantaj dogmoj: 
</p>
<p n="1" rend="1.">
Mi estas homo, kaj por mi ekzistas nur idealoj pure homaj; ĉiajn 
idealojn kaj celadon gente-naciajn mi rigardas nur kiel grupan egoismon kaj 
hommalamon, kiuj pli aŭ malpli frue devas malaperi kaj kies malaperon mi 
devas akceladi laŭ mia povo. 
</p>
<p n="2" rend="2.">Mi kredas, ke ĉiuj popoloj estas egalaj kaj mi taksas ĉiun homon nur 
laŭ lia persona valoro kaj agoj, sed ne laŭ lia deveno.   Ĉian ofendadon 
aŭ persekutadon de homo por tio, ke li naskiĝis de alia gento, kun alia 
lingvo aŭ religio ol mi, mi rigardas kiel barbarecon. 
</p>
<p n="3" rend="3.">Mi kredas, ke ĉiu lando apartenas ne al tiu aŭ alia gento, sed plene 
egalrajte al ĉiuj ĝiaj loĝantoj, kian ajn lingvon aŭ religion ili havas; 
la intermiksadon de la interesoj de lando kun la interesoj de tiu aŭ alia 
gento, lingvo aŭ religio mi rigardas kiel restaĵon de la tempoj barbaraj, 
kiam ekzistis nur rajto de pugno kaj glavo. 
</p>
<p n="4" rend="4.">Mi kredas, ke en sia familia vivo ĉiu homo havas plenan, naturan kaj 
nedisputeblan rajton, paroli kian lingvon aŭ dialekton li volas kaj konfesi 
kian religion li volas, sed en komunikiĝado kun homoj de alia deveno li 
devas, kiom ĝi estas ebla, uzadi lingvon neŭtrale-homan kaj vivi laŭ la 
principoj de religio neŭtrale-homa.   Ĉiun celadon de unu homo, altrudi al 
aliaj homoj sian lingvon aŭ religion, mi rigardas kiel barbarecon. 
</p>
<p n="5" rend="5.">Mia patrujo mi nomas tiun regnon, en kiu mi naskiĝis aŭ en kiu mi por 
ĉiam enloĝiĝis.   Tiu parto de la regno, en kiu mi pasigis mian infanecon, 
aŭ kiu estas loĝata precipe de mia gento, povas esti por mi pli kara, ol 
ĉiuj aliaj partoj; sed nomi mia patrujo unu pecon de mia aŭ tiom pli de 
fremda regno pro tio, ke tie pleje loĝas aŭ iam regis mia gento, mi neniam 
devas, ĉar tio ĉi ne sole kondukas al konstantaj disputoj, sed ĝi estus 
ankaŭ kontraŭa al la morala leĝo pri la sengenteco de la tero.   Se tiu 
parto de la patrujo, en kiu mi loĝas, laŭ sia geografia karaktero aŭ laŭ 
siaj moroj, tro multe diferencas de la aliaj partoj, tiam &dash; por eviti 
malkompreniĝon &dash; mi povas al la demando pri mia patrujo nomi aparte tiun 
parton de la regno, en kiu mi loĝas, sed mi devas tiam ĝin nomi mia patruja 
lando, por ke estu klare, ke mi rigardas ĝin ne kiel mian ekskluzivan 
patrujon, sed nur kiel parton de mia patrujo.   Sed nek mian tutan patrujon, 
nek ĝiajn apartajn partojn mi devas nomi per la nomo de ia gento, sed mi 
devas ilin nomi nur per nomo neŭtralegeografia, kiel estas farate en ĉiuj 
plej novaj regnoj; sed se mia regno aŭ lando ne havas ankoraŭ neŭtralan 
nomon, mi devas ĉiam &dash; almenaŭ en parolado kun hilelistoj &dash; nomi mian 
regnon kaj landon per nomo hilelista, kiu konsistas el la nomo de ilia ĉefa 
urbo kun la aldono de la finiĝo "regno" por la tuta patrujo kaj "lando" por 
la nomo de ĝia parto. 
</p><p>Ekzemploj: Svisujo, Belgujo, Aŭstrujo, Kanado, Meksiko, Peruo; 
Peterburgregno, Parizregno; Algerio, Varsovilando. 
</p>
<p n="6" rend="6.">Patriotismo aŭ servado al la patrujo mi nomas nur la servadon al la 
bono de ĉiuj miaj samregnanoj, de kia ajn deveno, lingvo aŭ religio ili 
estas; la servadon speciale al la gentaj interesoj, lingvo aŭ religio de tiu 
loĝantaro, kiu en la lando prezentas la plimulton, mi neniam devas nomi 
patriotismo.   Konfomme al la principo, ke unuj regnanoj, eĉ se ili 
prezentas en la lando grandegan plimulton, ne havas moralan rajton altrudi 
sian lingvon aŭ religion al la aliaj regnanoj, mi devas penadi, ke en mia 
lando ĉiu gento havu la rajton fondi por siaj membroj lernejojn kaj aliajn 
institucioin kun sia lingvo kaj sia religio, se ili tion ĉi deziras, sed ke 
en ĉiuj publikaj institucioj, ne destinitaj sole por unu gento, regu nur 
lingvo neŭtrale-homa kaj festoj neŭtrale-homaj aŭ regnaj.   Tiel longe, 
kiel la atingo de tio ĉi estos ne ebla, mi devas penadi, ke en mia lando 
ekzistu lernejoj kaj aliaj institucioj kun lingvo neŭtrale-homa por tiuj 
regnanoj, kiuj ne volas aŭ ne povas uzi instituciojn kun tiu aŭ alia genta 
lingvo; kaj de ĉia reciproka batalado de lingvoj aŭ religioj pro regado mi 
devas teni min flanke, ĉar ĝi estas nur batalado inter unu maljustaĵo kaj 
alia. 
</p>
<p n="7" rend="7.">Mi konscias, ke en tiuj landoj, kie la loĝantaro estas plimalpli 
unugenta, ĝi longan tempon ne komprenos la maljustecon de regado de unu 
lingvo aŭ religio super la aliaj kaj ĝi per ĉiuj fortoj batalados kontraŭ 
la egalrajtigo de ĉiuj lingvoj kaj religioj, kaj la defendantojn de tiu ĉi 
egalrajtigo ĝi persekutados kaj superĵetados per koto.   Sed mi neniam 
konfuziĝos per tiu ĉi persekutado, memorante, ke mi batalas pro absoluta 
vero kaj justeco, ke nenia popolo povas scii, kio fariĝos kun ĝi morgaŭ, 
ke la egalrajtigo de ĉiuj lingvoj kaj religioj forigos la kaŭzon de ĉiuj 
militoj kaj malpacoj inter la popoloj, ke ĉia ago kontraŭ la devizo "la 
regno por la regnanoj" kaj ĉia perfortaĵo de unuj regnanoj kontraŭ aliaj 
restas ĉiam perfortaĵo, eĉ se ĝi estas farata de grandega plimulto 
kontraŭ malgrandega malplimulto, kaj ke fortika feliĉo de la homaro estas 
ebla nur tiam, kiam por ĉiuj popoloj kaj landoj ekzistos justeco egala kaj 
absoluta, dependanta nek de loko, nek de tempo, nek de forto, kaj kiam en 
ĉiu regno ekzistos nur homoj kaj regnanoj kaj ne gentoj. 
</p>
<p n="8" rend="8.">Mia nacio mi nomas la tutecon de ĉiuj homoj, kiuj loĝas mian patrujon, 
de kia ajn deveno, lingvo aŭ religio ili estas; sed al mia nacia nomo mi 
devas ĉiam aldoni la vorton "hilelisto", por montri, ke mi alkalkulas min al 
mia nacio ne en senco ŝovinista.   La aron de ĉiuj homoj, kiuj havas saman 
devenon kiel mi, mi nomas mia gento .   En parolado kun hilelistoj mi devas 
eviti la konfuzajn vortojn "nacio" aŭ "popolo" kaj anstataŭ ili mi devas 
ĉiam uzi la precizajn hilelistajn esprimojn "regnanaro" (= loĝantaro de unu 
regno) aŭ "landanaro" (= loĝantaro de unu lando).   Sed nek mian 
regnanaron, nek mian landanaron mi devas nomi per la nomo de ia gento, mi 
devas ĉiam nomi ilin &dash; almenaŭ en parolado kun hilelistoj &dash; per la 
neŭtrale-geografia nomo de mia regno aŭ lando.   Se mia interparolanto 
deziras scii ne sole al kiu politike-geografia, sed ankaŭ al kiu etnografia 
grupo mi apartenas, tiam mi aparte nomas al li mian genton, lingvon, religion 
k.t.p. 
</p><p>Ekzemploj: Sviso-hilelisto, Peterburgregna hilelisto, Varsovilanda 
hilelisto. 
</p>
<p n="9" rend="9.">Mia lingvo mi nomas tiun lingvon, kiun mi persone plej bone scias kaj 
plej volonte parolas, sed al la nomo de tiu ĉi lingvo mi devas ĉiam aldoni 
la vorton "hilelista", por montri, ke mian lingvon mi ne rigardas kiel mian 
idolon kaj ke mia idealo estas lingvo neŭtrale-homa.   En ĉiuj hilelistaj 
kunvenoj kaj, kiom eble, ankaŭ en ĉiuj privataj komunikiĝoj kun hilelistoj 
mi devas uzadi la lingvon hilelistan.   En mia familia vivo mi povas uzadi 
kiun lingvon mi volas, sed mi devas ĝin nomi ne mia nacia, sed nur mia 
lingvo familia.   Kiam oni demandas min pri mia lingvo nacia, mi devas 
respondi: "la ekzistadon de lingvoj naciaj mi ne konfesas, ĉar ĉiu nacio 
nuntempa parolas per multaj lingvoj; sed mia lingvo genta estas jena (nome 
tiu lingvo aŭ dialekto, kiun en mia patrujo parolas la plimulto de mia 
gento, se eĉ mi mem tute ne posedus tiun ĉi lingvon)." 
</p><p>Rimarko: Ĉar en la nuna tempo ekzistas nur unu neŭtrala lingvo, nome 
Esperanto, tial la hilelistoj akceptas ĝuste ĝin; tamen ili rezervas al si 
la rajton anstataŭigi iam poste tiun ĉi lingvon per ia alia lingvo, se tio 
ĉi montriĝos utila. 
</p>
<p n="10" rend="10.">Mia religio mi nomas tiun religion, en kiu mi naskiĝis, aŭ al kiu mi 
estas oficiale alskribita; sed al ĝia nomo mi devas ĉiam aldoni la nomon 
"hilelista", por montri, ke mi konfesas ĝin laŭ la religiaj principoj de la 
hilelismo, kiuj konsistas en jeno: 
</p>
<p n="10a" rend="a)">Sub la nomo "Dio" mi komprenas tiun al mi nekompreneblan plej altan 
Forton, kiu regas la mondon kaj kies esencon mi havas la rajton klarigi al mi 
tiel, kiel diktas al mi mia saĝo kaj koro. 
</p><p n="10b" rend="b)">Kiel fundamentan leĝon de mia religio mi rigardas la regulon "agu 
kun aliaj tiel, kiel vi deziras ke aliaj agu kun vi, kaj aŭskultu ĉiam la 
voĉon de via konscienco"; ĉion alian en mia religio mi rigardas nur kiel 
legendojn aŭ kiel religiajn morojn, kiuj estas enkondukitaj de homoj, por 
enporti en la vivon difinitan programon kaj spiritan varmon, kaj kies 
plenumado aŭ neplenumado dependas de mia persona deziro. 
</p><p n="10c" rend="c)">Mi konscias, ke ĉiu homo apartenas al tiu aŭ alia tradicia religio 
ne tial, ke ĝi la plej multe respondas al liaj personaj konvinkoj, sed nur 
tial, ke li en ĝi naskiĝis, kaj ke la esenco de ĉiuj religioj estas la 
sama, kaj ili distingiĝas unu de alia nur per legendoj kaj moroj, kiuj ne 
dependas de persona elekto de homo.   Tial mi konscias, ke oni neniun povas 
laŭdi nek mallaŭdi por lia tradicia religio, kaj ke bonaj aŭ malbonaj agoj 
de homo dependas ne de lia religio, sed nur de li mem kaj de la cirkonstancoj 
de lia vivo.   Kaj ĉar la religiaj moroj, kiuj prezentas la solan diferencon 
inter unu religio kaj alia kaj la solan kaŭzon de religia malamo inter la 
homoj, estas donitaj ne de Dio, sed de homoj, tial mi devas kunhelpi al tio, 
ke per konstanta reciproka komunikiĝado de la hilelistoj de diversaj 
religioj la diversformaj religiaj moroj de ĉiuj hilelistoj iom post iom cedu 
la lokon al moroj komunaj, neŭtrale-homaj. 
</p>
<p n="11" rend="11.">Kiam en mia urbo estos fondita templo hilelista, mi devas kiel eble pli 
ofte vizitadi gin, por frate kunvenadi tie kun hilelistoj de aliaj religioj, 
ellaboradi kune kun ili morojn kaj festojn neŭtrale-homajn kaj tiamaniere 
kunhelpi al la iom-post-ioma ellaboriĝo de filozofie pura, sed samtempe 
bela, poezia kaj varma vivo-reguliga religio komune-homa, kiun gepatroj povos 
sen hipokriteco transdoni al siaj infanoj.   En la templo hilelista mi 
aŭskultados la verkojn de la grandaj instruintoj de la homaro pri la vivo 
kaj morto kaj pri la rilato de nia "mi" al la universo kaj al la eterneco, 
filozofie-etikajn interparolojn, altigajn kaj nobligajn himnojn k.t.p.   Tiu 
ĉi templo devas edukadi la junulojn kiel batalantojn por la vero, bono, 
justeco kaj ĉiuhoma frateco, ellaboradi en ili amon al honesta laboro kaj 
abomenon por frazisteco kaj por ĉiuj malnoblaj malvirtoj; tiu ĉi templo 
devas donadi spiritan ripozon al la maljunuloj, konsolon al la suferantoj, 
doni la eblon senŝarĝigi sian konsciencon al tiuj, ĉe kiuj ĝi estas 
ŝarĝita per io k.t.p.   Tiel longe kiel en mia urbo ne ekzistas templo 
hilelista, mi devas kiel eble plej ofte kunvenadi por komunaj interparoladoj 
kun aliaj hilelistoj de mia urbo, kaj se tiaj ne ekzistas, mi devas 
komunikiĝadi letere kun hilelistoj de aliaj urboj. 
</p>
<p n="12" rend="12.">Hilelisto mi nomas ĉiun homon, kiu subskribis la "Deklaracion de 
Hilelisto" kaj alskribiĝis al iu el la ekzistantaj hilelistaj temploj aŭ 
rondetoj. 
</p>
</div>
</body>
</text>


<!-- ##############  Aldono al la "Dogmoj de Hilelismo"  ############## -->

    <text type="article" rend="doc" id="hilelismo_2">
      <front>
        <docTitle>
          <titlePart>
	    Aldono al al "Dogmoj de Hilelismo" 
          </titlePart>
        </docTitle>
        <docImprint>
	  el "ruslanda esperantisto", 1906, n-ro 2, p. 27-28;
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>

<p>Ni atentigas, ke la publikigitaj "Dogmoj" havas signifon nur principan, 
kaj ilia definitiva redakcio estos fiksita nur en la unua kongreso de la 
hilelistoj.   Ĉiun, kiu en principo aprobas la ideon de la hilelismo, sed ne 
konsentas kun tiu aŭ alia dogmo, ni petas montri al ni, kiajn ŝanĝojn laŭ 
lia opinio estus utile fari en la diritaj dogmoj. 
</p><p>Pro evito de malkompreniĝoj ni trovas necesa doni la sekvantajn 
klarigojn: 
</p><p n="1" rend="1.">La nomo "Hilelismo" estas nur provizora; estas supozate 
anstataŭigi ĝin per la nomo "Homaranismo", kiu pli precize esprimas la 
tutan esencon de nia ideo ("homarano en la lingvo Esperanto signifas "membro 
de la homa familio"). 
</p><p n="2" rend="2.">Se la neŭtrale-geografiaj nomoj de regnoj kaj nacioj (vidu dogm. 5 
kaj 8) montriĝus neoportunaj aŭ malagrablaj, oni povas en la unua tempo 
uzadi la ekzistantajn nomojn gentajn, ĝis tiu tempo, kiam la demando pri tio 
ĉi estos decidita en la kongreso de hilelistoj. 
</p><p n="3" rend="3.">En la kunvenoj de hilelistoj la lingvo hilelista estas deviga nur 
por tiuj, kiuj tiun ĉi lingvon bone posedas; sed tiuj, kiuj ĝin ankoraŭ ne 
posedas sufiĉe, povas en la unua tempo uzadi kian lingvon ili volas, sed ili 
ne havas la rajton altrudi sian lingvon al la aliaj ĉeestantoj. 
</p><p n="4" rend="4.">Pri la dogmo 11, kiu krom karaktero societa havas ankoraŭ 
karakteron teozofian, oni devas memori, ke ĝi parolas nur pri tiaj instruoj, 
kiuj ne kontraŭparolas al la scienco, kaj ĝi rilatas nur al la templo de 
hilelistoj, sed tute ne al privataj rondetoj hilelistaj.   Tiuj ĉi rondetoj 
havas karakteron ne religian, sed pure societan kaj servas por liberaj amikaj 
interparoladoj pri ĉiuj eblaj temoj, laŭ la deziro de la partoprenantoj, 
kaj de aliaj rondetoj ili distingiĝas nur per tio, ke en ili partoprenas 
homoj, havantaj neŭtrale-homajn naciajn kaj religiajn principojn, kaj ke la 
interparolado en ili estas precipe en la lingvo neŭtrale-homa.
</p>
      </body>
    </text>


<!-- ##############  Homaranismo  ############## -->

    <text  type="article" rend="doc" id="homaranismo_1">
      <front>
        <docTitle>
          <titlePart>
	    Homaranismo
          </titlePart>
        </docTitle>
        <docImprint>
	   Aparta broŝuro aperinta (en rusa lingvo kaj en esperanto) 1906 en St. 
	   Peterburgo (anonime) kiel "plibonigita kaj plikompletigita eldono de dogmoj 
	   de hilelismo";
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>
    


<note>Homaranismo: De la vorto "Homarano", kiu signifas "membro de la ĉiuhoma familio".</note> 

<p>La homaranismo estas celado al pura homeco kaj al absoluta intergenta 
justeco kaj egaleco. 
</p><p>La ideo de homaranismo naskiĝis de la antaŭe ekzistinta ideo de 
"hilelismo", de kiu ĝi distingiĝas nur per tio, ke la hilelismo koncernis 
nur unu homan grupon, dum la homaranismo koncernas ĉiujn popolojn kaj 
religiojn. 
</p><p>La homaranismo estas instruo, kiu, ne deŝirante la homon de lia natura 
patrujo, nek de lia lingvo, nek de lia religianaro, donas al li la eblon 
eviti ĉian malverecon kaj kontraŭparolojn en siaj nacia-religiaj principoj 
kaj komunikiĝadi kun homoj de ĉiuj lingvoj kaj religioj sur fundamento 
neŭtrale-homa, sur principoj de reciproka frateco, egaleco kaj justeco. 
</p><p>La homaranoj esperas, ke per konstanta reciprOka komunikiĝado sur la 
bazo de neŭtrala lingvo kaj neŭtralaj religiaj principoj kaj moroj la homoj 
iam kunfandiĝos en unu neŭtrale-homan popolon, sed tio ĉi fariĝados 
iom-postiom, nerimarkate kaj sen ia rompado. 
</p><p>Longan tempon la iniciatoroj de la homaranismo ne kuraĝis precize 
formuli siajn dogmojn, timante, ke tio, kio teorie ŝajnis bona, en la 
praktiko eble montriĝos neplenumebla.   Sed en la jaro 1905 okazis io, kio 
neniigis ĉiujn dubojn.   En Aŭgusto 1905 en la franca urbo Boulogne-surMer 
havis lokon la unua tutmonda kongreso de esperantistoj, kies sukceso superis 
ĉiujn atendojn.   Pli ol mil homoj, kiuj alveturis el la plej diversaj 
landoj de la tuta mondo kaj apartenis al 22 diversaj popoloj kaj al la plej 
diversaj religioj kaj filozofiaj sistemoj, en la daŭro de tuta semajno vivis 
kune en la plej sincera amikeco kaj frateco, parolis inter si ekskluzive nur 
en neŭtrala internacia lingvo, konfesis religiajn principojn nur 
neŭtrale-homajn.   Kiu aŭdis la multenombrajn parolojn kaj diskutojn en la 
vasta kaj plenigita konstruaĵo de la kongreso, kiu ĉeestis en la teatraj 
prezentadoj, en kiuj la aŭskultantoj kaj plenumantoj prezentis per si 
miksaĵon de ĉiuj gentoj kaj popoloj, kiu vidis tiun plenan senĝenecon kaj 
tiun kortuŝantan fratecon, kiu regis inter ĉiuj partoprenantoj de la 
kongreso, tiu al si mem ne kredis, ke ĉiuj tiuj homoj ankoraŭ hieraŭ estis 
tute fremdaj unuj al la aliaj, ke ilin unuigis nur neŭtrala lingvo kaj ke 
tiuj kelkaj semajnoj, kiujn ĉiu el ili dediĉis por la lernado de la fable 
facila neŭtrala lingvo, faris miraklon kaj, deŝirante neniun de lia natura 
patrujo, lingvo aŭ religianaro, donis al homoj de plej diversaj gentoj kaj 
religioj la eblon vivi inter si en la plej paca kaj sincera frateco. 
</p><p>La mirinda sukceso de la Bulonja kongreso konvinkis la iniciatorojn de 
la homaranismo, ke absoluta justeco, egaleco kaj frateco inter la popoloj en 
la praktiko estas plene ebla.   Tial ili decidis proponi al ĉiuj amikoj de 
interpopola justeco unuiĝi en apartan grupon, kiu inter la amikoj de 
internacia lingvo prezentus apartan sekcion<note type="footnote" rend="*">
Oni ne devas intermiksi la homaranismon kun la esperantismo!   Ambaŭ ideoj 
estas tre parencaj inter si, sed tute ne identaj.   Oni povas esti bonega 
esperantisto kaj tamen kontraŭulo de la homaranismo.</note>.
</p><p>La kurantaj fariĝoj en la patrujo de la unuaj homaranoj devigis ilin 
elpaŝi kun sia programo pli frue, ol ili intencis.   En la celado al 
libereco la popoloj komencis persekutadi unu alian aŭ serĉadi 
pseŭdo-liberalajn kompromisojn inter la plimulto kaj la malplimulto, 
forgesante, ke ĉiuj kompromisoj estas maljustaj kaj nefortikaj, kaj ke 
honesta kaj fortika libereco povas esti atingita nur per absoluta justeco kaj 
egaleco, sed ne per modifikado de kruda besta forto, por kiu ekzistas nur la 
demando "kiu kie super kiu kaj en kia grado devas regi".   Ĉar ekzistas 
homoj, kiuj meze de la aperinta intergrupa ĥaoso serĉas la veron kaj 
dezirus scii unu pri la alia, tial la homaranoj decidis publikigi siajn 
dogmojn jam nun kaj proponi al ĉiuj amikoj de intergenta egaleco kaj 
frateco, kiel ajn malgrandnombraj ili estas, aliĝi al ili. 
</p><p>La homaranoj faras al si neniajn iluziojn kaj tial ili timas nenian 
disreviĝon.   Ili konscias tre bone, ke ilia voĉo longe restos voĉo 
krianta en la dezerto, ke longan tempon ili estos tre malgrandnombraj kaj la 
mondo ilin mokados kaj nomados ilin utopiistoj, kiuj batalas por afero, kiu 
"ne havas eĉ la plej malgrandajn ŝancojn de sukceso".   Sed la homaranojn 
tio ĉi tute ne malkuraĝigas.   Ĉar la homaranismo estas ne "entrepreno", 
kies valoro dependas de ĝia atendata sukceso aŭ malsukceso, sed nur 
"principaro", kaj ĉiu homo fortike konservas sian principaron tiel longe, 
kiel ĝi estas konsenta kun liaj konvinkoj, sendepende de tio, ĉu ĝi havas 
multe da partianoj aŭ malmulte. 
</p><p>La homaranoj estas konvinkitaj, ke ili staras sur fundamento de absoluta 
vero, kiu pli aŭ malpli frue devos venki, kiel ajn longe la mondo batalus 
kontraŭ ĝi; ke ĉiu nacia aŭ religia ŝovinismo kaj ĉiu celado de unu 
gento regi super aliaj gentoj, kiel bazita sur malvero kaj rajto de pugno, 
pli aŭ malpli frue devos malaperi; ke la homaranismo, bazita ne sur tempaj 
politikaj kondiĉoj de la vivo de tiu aŭ alia gento, ne sur elpensitaj 
religiaj dogmoj, ne sur tempaj modaj doktrinoj kaj fluoj, sed sur vero 
absoluta, ĉiuloka kaj ĉiutempa, estas la sola politika-religia idealo, kiun 
povos havi la estonta homaro, la sola idealo, kiun ĉiu patro kun pura 
konscienco povas transdoni al siaj infanoj sen timo, ke ŝanĝiĝintaj 
kondiĉoj de la vivo elŝiros tiun idealon el ilia brusto kaj lasos ilin en 
la mezo de la vojo de l'vivo sen ia programo kaj spirita apogo, kiel faris 
kun ni diversaj malverfundamentaj idealoj transdonitaj al ni de niaj 
prapatroj. 
</p><p>Ni, homaranoj, al neniu altrudas niajn idealoin kaj esperojn, ni deziras 
nur ke la mondo sciu pri ili, por ke tiuj aŭ aliaj niaj agoj aŭ opinioj ne 
ŝajnu al la mondo strangaj Ekzistas momentoj en la vivo de ĉiu nacio, kiam 
ĉiu regnano nepre devas stariĝi sub iun difinitan standardon.   Ni 
publikigas niajn dogmojn por tio, ke ili povu servi al ni kiel malkaŝa 
standardo kaj por ke, agante en tia maniero aŭ alia, ni ne devu sur ĉiu 
paŝo donadi senfinajn klarigoin, sed ni povu simple montri nian standardon 
kaj diri "mi agas tiel, ĉar mi estas homarano". 
</p><p>Ligante sin ne per la litero de siaj dogmoj, sed nur per ilia komuna 
spirito, la homaranoj rezervas al si la rajton per komuna reciproka 
interkonsento ŝanĝi kaj perfektigi siajn dogmojn, se tiu aŭ alia el ili 
montriĝos erara.   Tial la malsupre donitaj dogmoj de la homaranismo havas 
signifon nur principan kaj ilia definitiva teksto estos fiksita nur poste, en 
unu el la kongresoj de la homaranoj. 
</p>

<div type="declaration">
  <head>Deklaracio de Homarano</head>

  <p>Kiam oni min demandas, kiu mi estas, kiaj estas miaj naciaj konvinkoj, 
religiaj principoj, mia celado kaj idealoj, mi respondas: "mi estas 
homarano".   Tio ĉi signifas, ke mi estas homo, kiu sin gvidas per la 
sekvantaj dogmoj: 
</p><p n="1" rend="1.">Mi estas homo, kaj por mi ekzistas nur idealoj pure homaj; ĉiajn 
idealojn kaj celadon gente-naciajn mi rigardas nur kiel grupan egoismon kaj 
hommalamon, kiuj pli aŭ malpli frue devas malaperi kaj kies malaperon mi 
devas akceladi laŭ mia povo. 
</p><p n="2" rend="2.">Mi kredas, ke ĉiuj popoloj estas egalaj kaj mi taksas ĉiun homon nur 
laŭ lia persona valoro kaj agoj, sed ne laŭ lia deveno.   Ĉian ofendadon 
aŭ persekutadon de homo por tio, ke li naskiĝis de alia gento, kun alia 
lingvo aŭ religio ol mi, mi rigardas kiel barbarecon. 
</p><p n="3" rend="3.">Mi kredas, ke ĉiu lando apartenas ne al tiu aŭ alia gento, sed plene 
egalrajte al ĉiuj ĝiaj loĝantoj, kian ajn lingvon aŭ religion ili havas; 
la intermiksadon de la interesoj de lando kun la interesoj de tiu aŭ alia 
gento, lingvo aŭ religio mi rigardas kiel restaĵon de la tempoj barbaraj, 
kiam ekzistis nur rajto de pugno kaj glavo. 
</p><p n="4" rend="4.">Mi kredas, ke en sia familia vivo ĉiu homo havas plenan, naturan kaj 
nedisputeblan rajton, paroli kian lingvon aŭ dialekton li volas kaj konfesi 
kian religion li volas, sed en komunikiĝado kun homoj de alia deveno li 
devas, kiom ĝi estas ebla, uzadi lingvon neŭtrale-homan kaj vivi laŭ la 
principoj de religio neŭtrale-homa.   Ĉiun celadon de unu homo, altrudi al 
aliaj homoj sian lingvon aŭ religion, mi rigardas kiel barbarecon. 
</p><p n="5" rend="5.">Mia patrujo mi nomas tiun regnon, en kiu mi naskiĝis aŭ en kiu mi por 
ĉiam enloĝiĝis.   Tiu parto de la regno, en kiu mi pasigis mian infanecon, 
aŭ kiu estas loĝata precipe de mia gento, povas esti por mi pli kara, ol 
ĉiuj aliaj partoj; sed nomi mia patrujo unu pecon de mia aŭ tiom pli de 
fremda regno pro tio, ke tie pleje loĝas aŭ iam regis mia gento, mi neniam 
devas, ĉar tio ĉi ne sole kondukas al konstantaj disputoj, sed ĝi estus 
ankaŭ kontraŭa al la morala leĝo pri la sengenteco de la tero.   Se tiu 
parto de la patrujo, en kiu mi loĝas, laŭ sia geografia karaktero aŭ laŭ 
siaj moroj, tro multe diferencas de la aliaj partoj, tiam &dash; por eviti 
malkompreniĝon &dash; mi povas al la demando pri mia patrujo nomi aparte tiun 
parton de la regno, en kiu mi loĝas, sed mi devas tiam ĝin nomi mia patruja 
lando, por ke estu klare, ke mi rigardas ĝin ne kiel mian ekskluzivan 
patrujon, sed nur kiel parton de mia patrujo.   Sed nek mian tutan patrujon, 
nek ĝiajn apartajn partojn mi devas nomi per la nomo de ia gento, sed mi 
devas ilin nomi nur per nomo neŭtrale-geografia, kiel estas farate en ĉiuj 
plej novaj regnoj; sed se mia regno aŭ lando ne havas ankoraŭ neŭtralan 
nomon, mi devas ĉiam &dash; almenaŭ en parolado kun homaranoj &dash; nomi mian 
regnon kaj landon per nomo homarana, kiu konsistas el la nomo de ilia ĉefa 
urbo kun la aldono de la finiĝo "io" por la tuta patrujo kaj "lando" por la 
nomo de ĝia parto. 
</p><p>Ekzemploj: Svisujo, Belgujo, Aŭstrujo, Kanado, Meksiko, Peruo, 
Peterburgio, Parizio; Algerlando, Varsovilando. 
</p><p n="6" rend="6.">Patriotismo aŭ servado al la patrujo mi nomas nur la servadon al la 
bono de ĉiuj miaj samregnanoj, de kia ajn deveno, lingvo aŭ religio ili 
estas; la servadon speciale al la gentaj interesoj, lingvo aŭ religio de tiu 
loĝantaro, kiu en la lando prezentas la plimulton, mi neniam devas nomi 
patriotismo.   Konforme al la principo, ke unuj regnanoj, eĉ se ili 
prezentas en la lando grandegan plimulton, ne havas moralan rajton altrudi 
sian lingvon aŭ religion al la aliaj regnanoj, mi devas penadi, ke en mia 
lando ĉiu gento havu la rajton fondi por siaj membroj lernejojn kaj aliajn 
institucioin kun sia lingvo kaj sia religio, se ili tion ĉi deziras, sed ke 
en ĉiuj publikaj institucioj, ne destinitaj sole por unu gento, regu nur 
lingvo neŭtrale-homa kaj festoj neŭtrale-homaj aŭ regnaj.   Tiel longe, 
kiel la atingo de tio ĉi estos ne ebla, mi devas penadi, ke en mia lando 
ekzistu lernejoj kaj aliaj institucioj kun lingvo neŭtrale-homa por tiuj 
regnanoj, kiuj ne volas aŭ ne povas uzi instituciojn kun tiu aŭ alia genta 
lingvo; kaj de ĉia reciproka batalado de lingvoj aŭ religioj pro regado mi 
devas teni min flanke, ĉar ĝi estas nur batalado inter unu maljustaĵo kaj 
alia. 
</p><p n="7" rend="7.">Mi konscias, ke en tiuj landoj, kie la loĝantaro estas plimalpli 
unugenta, ĝi longan tempon ne komprenos la maljustecon de regado de unu 
lingvo aŭ religio super la aliaj kaj ĝi per ĉiuj fortoj batalados kontraŭ 
la egalrajtigo de ĉiuj lingvoj kaj religioj, kaj la defendantojn de tiu ĉi 
egalrajtigo ĝi persekutados kaj superĵetados per koto.   Sed mi neniam 
konfuziĝos per tiu ĉi persekutado, memorante, ke mi batalas pro absoluta 
vero kaj justeco, ke nenia popolo povas scii, kio fariĝos kun ĝi morgaŭ, 
ke la egalrajtigo de ĉiuj lingvoj kaj religioj forigos la kaŭzon de ĉiuj 
militoj kaj malpacoj inter la popoloj, ke ĉia ago kontraŭ la devizo "la 
regno por la regnanoj" kaj ĉia perfortaĵo de unuj regnanoj kontraŭ aliaj 
restas ĉiam perfortaĵo, eĉ se ĝi estas farata de grandega plimulto 
kontraŭ malgrandega malplimulto, kaj ke fortika feliĉo de la homaro estas 
ebla nur tiam, kiam por ĉiuj popoloj kaj landoj ekzistos justeco egala kaj 
absoluta, dependanta nek de loko, nek de tempo, nek de forto, kaj kiam en 
ĉiu regno ekzistos nur homoj kaj regnanoj kaj ne gentoj. 
</p><p n="8" rend="8.">Mia nacio mi nomas la tutecon de ĉiuj homoj, kiuj loĝas mian patrujon, 
de kia ajn deveno, lingvo aŭ religio ili estas; sed al mia nacia nomo mi 
devas ĉiam aldoni la vorton "homarano", por montri, ke mi alkalkulas min al 
mia nacio ne en senco ŝovinista.   La aron de ĉiuj homoj, kiu havas saman 
devenon kiel mi, mi nomas mia gento.   Mian nacion mi ne devas nomi per la 
nomo de ia gento, mi devas ĉiam nomi ĝin &dash; almenaŭ en parolado kun 
homaranoj &dash; per la neŭtralegeografla nomo de mia regno aŭ lando.   Se mia 
interparolanto deziras scii ne sole al kiu politike-geografia, sed ankaŭ al 
kiu etnografia grupo mi apartenas, tiam mi aparte nomas al li mian genton, 
lingvon, religion k.t.p. 
</p><p>Ekzemploj: Sviso-homarano, Peterburgia homarano, Varsovilanda homarano. 
</p><p n="9" rend="9.">Mia lingvo mi nomas tiun lingvon, kiun mi persone plej bone scias kaj 
plej volonte parolas, sed al la nomo de tiu ĉi lingvo mi devas ĉiam aldoni 
la vorton "homarana", por montri, ke mian lingvon mi ne rigardas kiel mian 
idolon kaj ke mia idealo estas lingvo neŭtrale-homa.   En ĉiuj homaranaj 
kunvenoj kaj, kiom eble, ankaŭ en ĉiuj privataj komunikiĝoj kun homaranoj 
mi devas uzadi la lingvon homaranan.   En mia familia vivo mi povas uzadi 
kiun lingvon mi volas, sed mi devas ĝin nomi ne mia nacia, sed nur mia 
lingvo familia.   Kiam oni demandas min pri mia lingvo nacia, mi devas 
respondi: "la ekzistadon de lingvoj naciaj mi ne konfesas, ĉar ĉiu nacio 
nuntempa parolas per multaj lingvoj; sed mia lingvo genta estas jena (nome 
tiu lingvo aŭ dialekto, kiun en mia patrujo parolas la plimulto de mia 
gento, se eĉ mi mem tute ne posedas tiun ĉi lingvon). 
</p><p>Rimarko: Novaj homaranoj, kiuj ne posedas ankoraŭ la lingvon homaranan, 
povas en la unua tempo uzadi en la kunvenoj kian lingvon ili volas, sed ili 
ne devas altrudi sian lingvon al la aliaj ĉeestantoj.   Ĉar en la nuna 
tempo ekzistas nur unu neŭtrala lingvo, nome Esperanto, tial la homaranoj 
akceptas ĝuste ĝin; tamen ili rezervas al si la rajton anstataŭigi iam 
poste tiun ĉi lingvon per ia alia lingvo, se tio ĉi montriĝos utila. 
</p><p n="10" rend="10.">Mia religio mi nomas tiun religion, en kiu mi naskiĝis, aŭ al kiu mi 
estas oficiale alskribita; sed al ĝia nomo mi devas ĉiam aldoni la nomon 
"homarana", por montri, ke mi konfesas ĝin laŭ la religiaj principoj de la 
homaranismo, kiuj konsistas en jeno: 
</p><p>a) Sub la nomo "Dio" mi komprenas tiun al mi nekompreneblan plej altan 
Forton, kiu regas la mondon kaj kies esencon mi havas la rajton klarigi al mi 
tiel, kiel diktas al mi mia saĝo kaj koro. 
</p><p>b) Kiel fundamentan leĝon de mia religio mi rigardas la regulon "agu 
kun aliaj tiel, kiel vi deziras ke aliaj agu kun vi, kaj aŭskultu ĉiam la 
voĉon de via konscienco", ĉion alian en mia religio mi rigardas nur kiel 
legendojn aŭ kiel religiajn morojn, kiuj estas enkondukitaj de homoj, por 
enporti en la vivon difinitan programon kaj spiritan varmon, kaj kies 
plenumado aŭ neplenumado dependas de mia persona deziro. 
</p><p>c) Mi konscias, ke ĉiu homo apartenas al tiu aŭ alia tradicia religio 
ne tial, ke ĝi la plej multe respondas al liaj personaj konvinkoj, sed nur 
tial, ke li en ĝi naskiĝis, kaj ke la esenco de ĉiuj religioj estas la 
sama, kaj ili distingiĝas unu de alia nur per legendoj kaj moroj, kiuj ne 
dependas de persona elekto de homo.   Tial mi konscias, ke oni neniun povas 
laŭdi nek mallaŭdi por lia tradicia religio, kaj ke bonaj aŭ malbonaj agoj 
de homo dependas ne de lia religio, sed nur de li mem kaj de la cirkonstancoj 
de lia vivo.   Kaj ĉar la religiaj moroj, kiuj prezentas la solan diferencon 
inter unu religio kaj alia kaj la solan kaŭzon de religia malamo inter la 
homoj, estas donitaj ne de Dio, sed de homoj, tial mi devas kunhelpi al tio, 
ke per konstanta reciproka komunikiĝado de la homaranoj de diversaj religioj 
la diversformaj religiaj moroj de ĉiuj homaranoj iom post iom cedu la lokon 
al moroj komunaj, neŭtrale-homaj. 
</p><p n="11" rend="11.">Kiam en mia urbo estos fondita templo homarana, mi devas kiel eble pli 
ofte vizitadi ĝin, por frate kunvenadi tie kun homaranoj de aliaj religioj, 
ellaboradi kune kun ili morojn kaj festojn neŭtrale-homajn kaj tiamaniere 
kunhelpi al la iom-post-ioma ellaboriĝo de filozofie pura, sed samtempe 
bela, poezia kaj varma vivo-reguliga religio komune-homa, kiun gepatroj povos 
sen hipokriteco transdoni al siaj infanoj.   En la templo homarana mi 
aŭskultados la verkojn de la grandaj instruintoj de la homaro pri la vivo 
kaj morto kaj pri la rilato de nia "mi" al la universo kaj al la eterneco, 
filozofie-etikajn interparolojn, altigajn kaj nobligajn himnojn k.t.p.   Tiu 
ĉi templo devas edukadi la junulojn kiel batalantojn por la vero, bono, 
justeco kaj ĉiuhoma frateco, ellaboradi en ili amon al honesta laboro kaj 
abomenon por frazisteco kaj por ĉiuj malnoblaj malvirtoj; tiu ĉi templo 
devas donadi spiritan ripozon al la maljunuloj, konsolon al la suferantoj, 
doni la eblon senŝarĝigi sian konsciencon al tiuj, ĉe kiuj ĝi estas 
ŝarĝita per io k.t.p.   Tiel longe kiel en mia urbo ne ekzistas templo 
homarana, mi devas kiel eble plej ofte kunvenadi por komunaj interparoladoj 
kun aliaj homaranoj de mia urbo, kaj se tiaj ne ekzistas, mi devas 
komunikiĝadi letere kun homaranoj de aliaj urboj. 
</p><p>Rimarko: Pri la dogmo 11, kiu krom la karaktero societa havas ankoraŭ 
karakteron teozofian, oni devas memori, ke ĝi parolas nur pri tiaj instruoj, 
kiuj ne kontraŭparolas al la scienco, kaj ke ĝi rilatas nur al la templo de 
la homaranoj, sed tute ne al la privataj rondetoj de la homaranoj.   Tiuj ĉi 
rondetoj havas karakteron ne religian, sed pure societan kaj servas por 
liberaj amikaj interparoladoj pri ĉiuj eblaj temoj, laŭ la deziro de la 
partoprenantoj, kaj de aliaj rondetoj ili distingiĝas nur per tio, ke en ili 
partoprenas homoj, kiuj havas neŭtrale-homajn, religiajn kaj naciajn 
principojn, kaj ke la interparolado en ili estas farata precipe en la lingvo 
neŭtrale-homa. 
</p><p n="12" rend="12.">Homarano mi nomas ĉiun homon, kiu subskribis la "Deklaracion de 
Homarano" kaj alskribiĝis al iu el la ekzistantaj homaranaj temploj aŭ 
rondetoj. 
</p>
</div>

<div type="note">
<p>Rimarko: Ĉiu nova rondeto de homaranoj devas publikigi sian adreson en 
iu el la gazetoj, kiuj estas eldonata en la lingvo internacia</p>
</div>
</body>
</text>

<!-- ##############  El la mondo homarana (hilelista).   ############## -->

    <text  type="article" rend="doc" id="homaranismo_2">
      <front>
        <docTitle>
          <titlePart>
	    El la mondo homarana (hilelista). 
          </titlePart>
        </docTitle>
        <docImprint>
	  "ruslanda esperantisto" 1906 n-ro 4, p.76
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>
<p>En la komenco de Aprilo la Unua grupo Homarana dissendis al ĉiuj 
homaranoj la sekvantan cirkuleran leteron: 
</p>

<div type="letter">
<p>Ni ricevis Vian aprobon de la ideo homarana (hilelista) kaj Vian deziron 
aliĝi al ni.   Sendante al Vi fratan kaj samideanan saluton, ni esprimas la 
esperon, ke vi fervore laboros por nia ideo kaj altirados al ĝi konstante 
ĉiam pli kaj pli da amikoj kaj ke vi baldaŭ sciigos nin pri la fondo de 
Grupo Homarana en Via urbo. "Grupo" da homaranoj ni nomas rondeton, 
konsistantan el ne malpli ol lO personoj. 
</p><p>Por la altirado de novaj samideanoj Vi povas ricevi de ni la broŝuron 
pri homaranismo (en lingvo rusa aŭ esperanto, poste ankaŭ en aliaj lingvoj) 
por la prezo de unu rublo (fr. 2,50) por 20 ekzempleroj. 
</p><p>Por disvolvadi la ideon de homaranismo kaj ligi inter si la homaranojn, 
la Unua Grupo Homarana baldaŭ komencos la dissendadon de "Rondirantoj 
Homaranaj", kiuj enhavos diversajn sciigojn pri la progresado de la afero 
homarana kaj diversajn opiniojn kaj proponojn de fratoj-homaranoj.   Tiuj ĉi 
Rondirantoj povos esti legataj en la homaranaj kunvenoj kaj servi kiel 
reciproka konsiliĝado kaj helpado inter ĉiuj homaranoj. 
</p><p>La Rondirantoj estos sendataj nur al la "Grupoj" homaranaj.   Ili estos 
pretigataj kaj dissendataj en la sekvanta maniero: ĉiu homarano, kiu deziras 
transigi al la aliaj homaranoj ian raporton, opinion, aŭ eĉ simple ian 
artikolon, rakonton, demandon k.t.p., kiu povas havi intereson por la 
homaranoj, estas petata skribi ĝin en la lingvo Esperanto, per klara kaj 
bone legebla skribo, sur paperaj folioj, havanta la formaton de ordinara 
letera papero (proksimume ctm. 20 X 13) kaj sendi ĝin al la sekretario de la 
Unua Grupo Homarana.   La Unua Grupo legos la ricevitan materialon en siaj 
kunvenoj kaj en la fino de ĉiu monato (poste, ĉe pli granda kvanto da 
materialo, en la fino de ĉiu semajno) ĝi kunekudros la tutan materialon kaj 
sendos ĝin en formo de Rondiranto al la grupo homarana, portanta la numeron 
2.   Tiu ĉi lasta, traleginte la materialon en sia kunveno, forsendos la 
Rondiranton (per rekomendita banderolo) al la grupo No 3, tiu ĉi lasta al No 
4, k.t.p. &dash; kaj la lasta el la grupoj resendos ĝin, por konservi en la 
arhivo, al la Unua Grupo.   Al ĉiu Rondiranto estos aldonita la adresaro de 
ĉiuj grupoj homaranaj kun la orda numero de ĉiu el ili.   Al ĉiu 
Rondiranto estos aldonitaj ankaŭ la nomoj kaj adresoj de ĉiuj apartaj 
homaranoj, kiuj aliĝis de la tempo de elsendo de la lasta Rondiranto. 
</p><p>En la Rondiranto No 1 estos publikigitaj informoj pri ĉiuj homaranoj, 
kiuj aliĝis al nia afero de la komenco ĝis la 15 Majo 1906.   Tial ni 
petas, ke ĉiu persono, kiu deziras alkalkuli sin al la anaro homarana, volu 
sendi al ni kiel eble plej baldaŭ respondojn je la sekvantaj demandoj: 
</p><p>Kia estas via nomo persona? ...   Nomo familia? ...   Detala adreso? ... 
Nacio (en senco homarana)? ...   Gento? ...   Lingvo persona? ...   Lingvo 
familia? ...   Lingvo genta? ...   Religo (en senco homarana)? ...   Aĝo? 
...   Profesio? ...   Al kiu grupo homarana Vi estas enskribita?... 
</p><p>Ĉiuj sciigoj devas esti sendataj al la sekretario de la Unua Grupo 
Homarana, sub la sekvanta adreso: D-ro A. Waldenberg, str. Grzybowska No 15, 
Varsovio.</p>
</div>
</body>
</text>

<!-- ##############   Pri la homaranismo   ############## -->

    <text type="article" rend="doc" id="homaranismo_3">
      <front>
        <docTitle>
          <titlePart>
	    Pri la homaranismo 
          </titlePart>
        </docTitle>
        <docImprint>
	  "ruslanda esperantisto" 1906 n-ro 5, p.102-106;
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>

<p>La artikolo de P-ro Dombrovski en la No 3 de "Ruslanda Esperantisto" min 
iom mirigis.   Estas tamen facile rimarki, ke la tuta artikolo estas kaŭzita 
de simpla malkompreniĝo. 
</p><p>Mi ne volas nun multe paroli pri la esenco kaj celoj de la homaranismo, 
ĉar tio ĉi postulus la skribadon de multaj kaj grandegaj volumoj, kiuj pli 
aŭ malpli frue sendube estos verkitaj de diversaj homaranoj.   La temo estas 
tiel ampleksa, ke kiom ajn multe mi parolus, mi ne klarigus eĉ la centonon 
de tio, kio devas esti klarigata.   Tial mi lasas al aliaj personoj kaj aliaj 
tempoj la iom-post-ioman plenan klarigadon de la homaranismo kaj mi diros nur 
kelke da vortoj pri tiuj pure eksteraj malkompreniĝoj, kiuj kaŭzis la 
artikolon de s-ro D. 
</p><p n="1" rend="1)">Ŝajnas al mi, ke la ĉefa kaŭzo, kiu malamikigis s-ron D. kontraŭ 
la homaranismo, estas la malfeliĉa esprimo "spirita mallumo", kiun li legis 
en la dogmo 10.   S-ro D. trovis, ke laŭ la opinio de la homaranoj la 
religiaj moroj enkondukas en la vivon "spiritan mallumon", kaj mi tute ne 
miras, ke tiu ĉi esprimo faris malagrablan efikon sur s-ron D.   Sed se li 
estus leginta la dogmojn pli atente, li facile rimarkus, ke tiu ĉi 
malfeliĉa esprimo estas ... simpla preseraro!   La homaranoj ne sole ne 
estas malamikoj de la religiaj moroj, sed kontraŭe, varmege ilin rekomendas 
(kompreneble, ili deziras perfektigi la morojn kaj purigi ilin de ĉio 
mensoga kaj hipokrita), ili trovas la ekzistadon de moroj tre grava kaj ili 
diras en siaj dogmoj ke la religiaj moroj havas la celon enporti en la vivon 
difinitan programon kaj spiritan varmon; sed en la rusa teksto de la dogmoj 
per eraro anstataŭ la vorto "tjeplotu" (= varmon) estis presita "tjemnotu" 
(= mallumon).   Kia domaĝo, ke s-ro D. legis nur la rusan tekston kaj, 
rimarkante laŭ la senco, ke tie estas tre videble ia preseraro, ne 
enrigardis en la apude starantan tekston Esperantan! 
</p><p n="2" rend="2)">Al s-ro D. ŝajnis, ke la homaranoj metas Hillelon pli alte ol Jesuon 
Kriston.   Ĉar s-ro D. estas ne sole sincera kaj profunde konvinkita 
kristano, sed ankaŭ katolika pastro kaj profesoro de eklezia akademio, mi 
tute ne miras, ke tiu ĉi supozata intenco de la homaranoj faris sur lin 
malbonan impreson.   Sed ... ankaŭ tie ĉi estas ja simpla eraro, kiu certe 
neniam povus veni en la kapon de s-ro D., se li legus la dogmojn pli atente. 
La homaranoj ne havas eĉ la plej malgrandan intencon komparadi reciproke la 
valoron de diversaj religioj kaj de iliaj fondintoj; la ideo detronigi Jesuon 
Kriston por la kristanoj aŭ Mozeon por la hebreoj aŭ Mahometon por la 
mahometanoj k.t.p. kaj surtronigi anstataŭ ili Hillelon neniam eĉ por unu 
minuto venis en la kapon de iu homarano.   Sian ĉefan religian principon la 
homaranoj nomis "hilelismo" ne por honori pli Hillelon ol Kriston aŭ Mozeon, 
sed nur tial, ke la principo, kiu donis al la homaranoj la eblon krei ponton 
inter ĉiuj religioj, estis esprimita (kvankam sen ia speciala propaganda 
intenco) ĝuste de Hillel.   Se okaze tiu principo estus esprimita ne de 
Hillel, sed de ia tute sensignifa kaj senvalora persono, ni devus nomi tiun 
principon per la nomo de tiu persono, kaj tio ĉi tute ne signifus, ke ni 
metas tiun personon pli alte ol ĉiujn grandajn instruistojn de la homaro. 
Se ni devus fari tiun honoron al ĉiu eĉ plej senvalora homo, se li okaze 
estus aŭtoro de la principo, tiom pli ni ja ne povas rifuzi tiun ĉi tute 
naturan honoron al Hillel, pri kiu s-ro D. kiel pastro instruita scias ja tre 
bone, ke li estis unu el la plej piaj kaj plej estimindaj religiaj saĝuloj. 
</p><p>Se la homaranoj volus krei ian novan religion, ili sendube turnus sin ne 
al Hillel, sed al la diversaj fondintoj de religioj; sed la homaranoj ne 
havas eĉ la plej malgrandan intencon krei ian novan religion, ili volus nur 
fari ponton, kiu povus pace ligi inter si ĉiujn religiojn ekzistantajn kaj 
poste iom-post-iom kunfandi ilin reciproke.   Ke Kristo revis pri frateco de 
la homaro, neniu el ni dubas; sed pri tio sama revis ankaŭ la fondintoj de 
aliaj religioj.   Se Kristo kaj la aliaj grandaj instruintoj de la homaro nun 
vivus kune, ili certe facile interkonsentus inter si, ili certe la 
"efektivajn postulojn de Dio" metus pli alten ol ĉiujn diferencajn 
formaĵojn, kaj ni havus nun ne multajn religiojn, sed unu ĉiuhoman 
religion.   Sed la fondintoj ja nun ne vivas, restis nur la "religioj", kiuj 
portas iliajn nomojn; kvankam ĉiuj ekzistantaj religioj parolas pri 
kunfandiĝo de la homaro, ne sole neniu el ili donis ian rimedon, por tion 
ĉi atingi, sed kontraŭe, ĉiu el ili rekte malhelpas tiun ĉi kunfandiĝon: 
ĉiu el la religioj ja diras, ke ĝi estas donita tuta de Dio, sekve tute 
konsekvence ĉiu religio devas rigardi ĉiujn alireligiulojn kiel pekantojn 
kontraŭ la ordonoj de Dio, kaj la akcepton de iaj aliaj religiaj formoj krom 
ĝiaj ĝi devas rigardi kiel krimon kontraŭ Dio.   Kiamaniere do fariĝos la 
kunfandiĝo de la homaro?   S-ro D. respondos kredeble: "ĉiuj homoj akceptu 
la religion katolikan, kaj tiam la homaro kunfandiĝos" ...   Sed tiel same 
diras ja pri sia religio ankaŭ la kredantoj de ĉiuj aliaj religioj.   Kiel 
do agi? 
</p><p>La homaranoj havas nenian intencon esploradi la komparan valoron de 
ĉiuj religioj, ĉar tio ĉi estus afero tute sencela.   Kiel ajn alte tiu 
aŭ alia religio starus, la mondo neniam akceptos ĝin memvole (kaj por 
propagando per glavo aŭ per regaj ordonoj pasis jam la tempo), ĉar ĉe 
kredantoj tion ĉi malpermesas la blinda kredo kaj ĉe nekredantoj tion ĉi 
malpermesas genta aŭ partia ambicio.   Por ke ĉiu homo povu rigardi homon 
de alia religio ne kiel "malamikon de Dio" kaj por ke la homaro povu iam 
kunfandiĝi, ekzistas nur unu rimedo, nome la sekvanta: ke la homoj, ne 
rompante sian gentan religion kaj ne disputante pri la kompara valoro de la 
religioj, akceptu la sekvantan dogmon, kiun ĉiu pensanta homo povas akcepti 
kun pura konscienco: "ordonlo de Dio mem estas nur tio, kio estas enskribita 
en la koro de ĉiu homo kaj kio tial estas komuna al ĉiuj religioj, &dash; ĉio 
alia en la religioj estas nur ordonoj de homoj, sekve sen peko kontraŭ Dio 
ĉiuj religiaj eksteraĵoj povas esti malsamaj ĉe diversaj gentoj kaj povas 
ŝanĝiĝi kaj kunfandiĝi per reciproka interkonsento de la homoj".   Kiam 
tiu ĉi dogmo estos akceptita, tiam la eternaj religiaj muroj inter la homoj 
falos kaj la kunfandiĝo de la homaro fariĝos afero plenumebla. 
</p><p>Sed la diritan dogmon, kiu prezentus la tutan religian fundamenton, la 
tutan religian esencon de la homaranismo, ni trovas en formo konforme 
esprimita nek ĉe Kristo, nek ĉe Mozeo, nek ĉe iu alia,&dash;ni trovas ĝin 
nur ĉe Hillel.   Jen kial nia ideo ricevis la nomon "Hilelismo". 
</p><p>(Hillel diris al unu idolano. "La tuta esenco de nia religio estas la 
leĝo: "agu kun aliaj, kiel vi volas, ke oni agu kun vi; ĉio alia estas nur 
komentarioj"). 
</p><p>Mi parolis tiel multe pri Hillel nur por montri, ke la homaranoj estis 
tute pravaj, kiam ili sian ideon komence nomis "Hilelismo", sed en efektiveco 
la tuta argumentado estas superflua, ĉar grava estas ja ne la nomo, sed la 
esenco de la afero, kaj cetere nun, por tuŝi nenies gentan aŭ eklezian 
ambicion, la homaranoj jam mem, kiel oni scias, forigis la nomon "hilelismo" 
kaj anstataŭigis ĝin per la absolute sengenta, seneklezia kaj senpersona 
nomo "homaranismo". 
</p><p n="3" rend="3)">S-ro D. diras, ke nia ideo ne estas nova!   Se li iam ekscios la 
historion de la ideo homaranisma, li kun miro ekscios, ke en la daŭro de tre 
multaj jaroj la iniciatoroj devis malfacile bataladi kun si mem, konstante 
serĉadi, esploradi kaj ŝanĝadi, antaŭ ol tra la multegaj kaj plej 
diversaj komplikitaj dogmoj, kiujn instruas la mondo kaj niaj kutimoj, ili 
venis al tiuj dogmoj, kiujn instruas la absoluta justeco kaj logiko kaj kiuj 
aperas nun al s-ro D. tiel malnovaj kaj ĉiukonataj! ..   Sed tiu ĉi 
historio ja neniun povas interesi, kaj tial ni diras sole: jes, ni scias, ke 
nia ideo ne estas nova; sed ĝuste tio ĉi estas ja nia forto; ĝuste tiu 
fakto, ke pri nia ideo ĉiam revis kaj revas la plej bonaj homoj en ĉiuj 
tempoj kaj en ĉiuj lokoj de la tero, tio ĉi ja devas montri la plej 
konvinke, ke nia ideo ne estas arbitre elpensita de iaj apartaj utopiistoj, 
ke ĝi estas perfekte bona, absolute necesa, ke la celado al ĝi estas la 
devo de ĉiu homo.   Vi diras, ke pri tiu ĉi ideo jam antaŭ ni paroladis 
ĉiam la veraj religiuloj, la humanistoj, la framasonoj k.t.p...   Jes, sed 
la diferenco inter ili kaj ni estas tio, ke ili parolas kaj revas pri la 
frateco de la homaro kaj ni celas ĝin praktike efektivigi; ĉiu vera 
religiulo, humanisto aŭ framasono, kiu el la anaro de la parolantoj kaj 
revantoj transiras al la anaro de la efektivigantoj, fariĝas per tio 
"homarano". 
</p><p n="4" rend="4)">"Ili ne malkuraĝis ankaŭ proponi eĉ tute nekompreneblajn barbarajn 
terminojn de "Peterburgregno", de "Varsovilando" &dash; diras s-ro D.   Mi 
konfesas, ke mi ne komprenas, per kio la diritaj terminoj estas tiel 
nekompreneblaj kaj barbaraj, kaj ŝajnas al mi, ke se s-ro D. sin mem 
demandos, li devos konfesi, ke la tuta kulpo de tiuj terminoj konsistas nur 
en tio, ke ili estas "novaj" kaj niaj oreloj ankoraŭ ne alkutimiĝis al ili; 
sed ĉu ĉio, kio ĝis nun ne estis uzata, estas nepre barbara?   Ni tamen 
blinde kredu, ke la diritaj terminoj estas terure barbaraj kaj ilia proponado 
estis "nemalkuraĝo" de la flanko de la homaranoj, &dash; kaj ni demandu: en kio 
konsistas ilia barbareco?   Ĉu en la formo de la vortoj? tiam ni devas ja 
memori, ke neniu malpermesas al la homaranoj anstataŭigi tiujn vortojn per 
aliaj, pli agrablaj, se tiaj troviĝos.   Ĉu en la principo de la vortoj, 
kiu konsistas en tio, ke lando ne devas porti la nomon de ia gento?   Sed 
s-ro D. ja scias, ke la nomado de lando per la nomo de ia gento ĉiam 
kondukas al tio ke la dirita gento rigardas sin kiel mastrojn de la lando kaj 
ĉiujn, kiuj ne apartenas al tiu gento, ili rigardas kiel fremdulojn, kiuj 
estas nur tolerataj, manĝas la panon de tiu gento kaj devas servi al la 
interesoj de tiu gento.   Ĉu tio ĉi estas justa?   Se mi naskiĝis en tiu 
ĉi lando, se tie ĉi vivis kaj laboris miaj gepatroj, se tie ĉi sin trovas 
la tomboj de miaj avoj kaj praavoj, se ĉiuj atomoj de mia korpo konsistas el 
produktaĵoj de tiu ĉi lando, &dash; ĉu estas juste, ke oni min nomu fremdulo 
en mia patrujo, ke oni min nomu homo sen patrujo nur tial, ke mi konfesas 
alian religion aŭ parolas alian lingvon ol la gento, kiu en mia lando 
prezentas la plimulton?   Ĉu oni povas nei, ke laŭ la leĝoj de la vera 
moralo ĉiuj homoj havas egalajn rajtojn pri la lando de ilia naskiĝo tiel 
same, kiel ĉiuj infanoj havas egalajn rajtojn pri sia patrino, kaj ĉia alia 
parolado estas barbaraĵo, kiu nin ne indignigas nur tial, ke ni ne pensas 
pri tio ĉi? 
</p><p>Se ekzemple iu franco aŭ hispano ne komprenus la principon de la 
sengenteco de la tero, mi ne mirus: ili tiel kutimiĝis vidi ĉirkaŭ si 
ĉiam nur samgentanojn, aŭdi nur unu lingvon, ke estus tute pardoneble, se 
ili profunde kredus, ke lando kaj lingvo kaj religio estas identaj; sed kiu 
loĝas en lando, en kiu kolizioj de gentoj estas renkontataj sur ĉiu paŝo, 
tiu ne povas dubi pri la sole vera principo de la intergenta moralo. 
</p><p>Kaj se ni eĉ ne volas jam pensi pri moralo kaj justeco absoluta, al kiu 
ni ankoraŭ ne alkutimiĝis kaj kiu tial sonas en niaj oreloj nekompreneble 
kaj barbare, se ni volas ĉion juĝi nur laŭ niaj kutimoj, tiam ni ja ankaŭ 
devas ellabori en ni respondon al la sekvanta demando: se ĉiu loko de la 
tero devas aparteni al unu gento, tiam al kiu gento ĝi devas aparteni?   Ĉu 
al tiu gento, kiu antaŭe posedis la landon? en tia okazo cent milionoj da 
kulturaj amerikanoj estas fremduloj en sia hejmo, homoj sen patrujo, ĉar 
ankoraŭ antaŭ kelkaj jarcentoj iliaj prapatroj loĝis ne en Ameriko.   Ĉu 
al tiu gento, kiu nun posedas la landon? en tia okazo 20 milionoj da poloj 
kaj multaj milionoj da aliaj popoloj estas homoj sen patrujo ĉar ili havas 
en sia posedo neniun landon.   Ĉu al tiu gento, kiu en la dirita loko 
prezentas la plimulton? en tia okazo en ĉiuj gubernioj de la okcidenta 
Rusujo ĉiuj urboj (krom Varsovio) devas aparteni al la hebreoj, kaj ĉiuj 
nehebreoj devas esti rigardataj tie kiel fremduloj, kiel homoj sen patrujo. 
Kiel do decidi tiun ĉi komplikitan demandon?   Ho ve, ĉiu decidas ĝin nur 
tiel, kiel estas oportune por li.   Ekzemple, rusaj "patriotoj" diras, ke la 
tuta "rusa" regno tute nature devas aparteni nur al la "rusoj"; pola patrioto 
diras, ke en "Polujo" ĉiuj devas esti poloj, sed tiuj samaj poloj indignas, 
kiam en alia lando oni postulas, ke ili estu ne-poloj; hebreaj patriotoj 
diras, ke en siaj landoj de naskiĝo ili devas esti plenrajtaj regnanoj kaj 
tamen en Palestino iam devas mastrumi nur la hebreoj ... k.t.p.   Ĉu ni ne 
vidas, kiel sensencaj kaj senmoralaj estas tiuj barbartempaj kaj dumezurilaj 
politikaj principoj?   Ĉu vi ne vidas, ke ili ne sole estas krimo kontraŭ 
la pura moralo, sed ankaŭ konstanta kaŭzo de neniam finiĝontaj intergentaj 
konfliktoj?   Ĉu vi ne vidas, ke la sola morale justa kaj praktike paciga 
intergenta principo devas esti "plena sendependeco de ĉiu lando de la 
religio kaj lingvo de ĝiaj loĝantoj?"   Ĉu vi ne komprenas, ke tiu ĉi 
principo estas atingebla nur tiam, kiam malaperos la barbartempa kutimo nomi 
landon per la nomo de unu el la gentoj, kiuj en ĝi loĝas? 
</p><p n="5" rend="5)">Estas strange, ke la bonega esperantisto s-ro D., kiu sendube multajn 
fojojn rebatadis la riproĉon, kiun la rutinuloj faras kontraŭ la ideo de 
lingvo internacia, nun mem faras ĝuste tiun saman blinde rutinan riproĉon 
kontraŭ la homaranismo! "La homaranismo estas kontraŭnacia kaj 
kontraŭreligia!!"   Kia senatenta supraĵa prijuĝo!   La homaranismo, kies 
unu el la plej ĉefaj dogmoj estas batalado por la plena rajto de ekzistado 
de ĉiuj lingvoj kaj dialektoj, t.e. de ĉiuj nacioj kaj nacietoj, &dash; la 
homaranismo, kiu ĉian englutemecon de nacioj kaj lingvoj fortaj kontraŭ 
nacioj kaj lingvoj malfortaj nomas "barbareco", kontraŭ kiu la batalado 
estas unu el la ĉefaj celoj de la kreiĝo de la homaranismo, &dash; tiu 
homaranismo estas kontraŭnacia!   Per kio la homaranismo batalas kontraŭ la 
ekzistantaj lingvoj?   Ĝi ja ne sole permesas al ĉiu uzi sian lingvon aŭ 
dialekton, sed ĝi eĉ rekte, per speciala kaj klara dogmo postulas tiun ĉi 
rajton por ĉiu homo.   La homaranismo ja nur postulas, ke sian lingvon ĉiu 
uzu nur por si kaj ne altrudu ĝin al aliaj personoj kaj ke li ne faru el ĝi 
"idolon", de kio povus suferi aliaj personoj.   Tiel same kiel regna justeco 
neniam intencas tuŝi la sanktecon de la internaj familiaj rilatoj, sed nur 
zorgas pri tio, ke la familiaj aferoj restu limigitaj en domo kaj unu familio 
ne altrudu siajn dezirojn al aliaj familioj, tiel same la homaranismo 
absolute ne intencas batali kontraŭ la interna vivo de la gentoj, sed ĝi 
batalas nur kontraŭ la maljusta regado de unu patruja gento kontraŭ la 
aliaj.   Kulpigi la homaranismon pri kontraŭnacieco estas ja ripeti la 
vortojn de diversaj "vere rusaj" homoj, kiuj diras, ke konstitucio estas 
malamiko de libereco, ĉar ... ĝi malpermesas al unuj regnanoj libere 
premadi la aliajn regnanojn! 
</p><p>La homaranismo laŭ la opinio de s-ro D. estas kontraŭreligia!   Kiun 
la homaranismo detiras de la religio?   Ĉu la homojn blinde kredantajn? sed 
tiuj ja ne akceptos la homaranismon.   Ĉu la homojn libere pensantajn? sed 
tiuj ja de longe defalis de la religio, kaj la homaranismo, kontraŭe, celas 
altiri ilin al la religio!   La homaranismo, kiu varbos siajn adeptojn ne per 
blinda kredigado, sed per admonado, estas ja destinita sole nur por homoj 
libere pensantaj.   La eklezio forigis ilin de la vera Dio, &dash; la 
homaranismo ilin rekondukos al Li.   La eklezio rakontis al ili pri diversaj 
elpensitaj "ordonoj de Dio", pri diversaj elpensitaj "sanktaj veroj", kaj 
kiam ilia prudento kontraŭ tio ĉi ekprotestis, ili devis tute defali de 
ĉia religio, kaj multaj el ili sentas sin tre malfeliĉaj.   Ili volas 
iafoje turni sian koron al la nekonata mistera Forto de la mondo, sed ili ne 
povas tion ĉi fari, ĉar la nomon de Dio abomenigis al ili la falsa eklezia 
ideo pri Li; ili volus iri en preĝejon, sed ili ne povas tion ĉi fari, ĉar 
ĝi estus hipokritaĵo de ilia flanko; ili volus legi la Biblion, Evangelion 
kaj aliajn grandajn kaj kortrankviligantajn librojn, sed pro la karaktero de 
tiuj libroj ili ne povas tion ĉi fari sen hipokriteco; ili volus partopreni 
en iaj religiaj moroj, kiuj de la infanaj jaroj havas por ili multe da 
ĉarmo, &dash; sed tio ĉi estus hipokritaĵo; per festoj kaj aliaj eksteraĵoj 
ili volus enporti kelkan poezian ĉarmon en la vivon de siaj infanoj, sed tio 
ĉi estus hipokritaĵo ...   La homaranismo redonas al ili almenaŭ parte, 
tion, kion ili perdis.   Ĝi diras al ili: vi povas direkti viajn pensojn al 
la Mistera Forto, se vi nur ne parolas pri ĝi en senco eklezia kaj kontraŭa 
al via scio kaj konvinkoj; vi povas legi la grandajn librojn de la 
instruintoj de la homaro, se vi nur memoros ĉiam, ke ili estas verkoj ne de 
Dio, sed de homoj, kaj se vi memoros, ke paralele kun grandaj perloj de 
filozofio kaj etiko tie troviĝas ankaŭ senvaloraj almiksaĵoj; vi povas 
partopreni mem kaj partoprenigi viajn infanojn en diversaj religiaj festoj 
kaj moroj, se vi evitos en ili ĉian mensogon kaj hipokritecon, ĉion, kio 
estas kontraŭ viaj konvinkoj kaj kredo, kaj partoprenados en ili simple nur 
kiel en tradiciaj moroj de via gento... 
</p><p>Kaj tiu ĉi homaranismo, kiu ne detiras de la religio la blinde 
kredantajn, sed kontraŭe, realproksimigas al la religio tiujn, kiuj perdis 
ĉian religion, &dash; tiu ĉi homaranismo estas kontraŭreligia!   Ni volas ne 
pereigi la religion, sed savi ĝin de la senduba pereo, al kiu alkondukis 
ĝin la batalado inter la prudento kaj eklezio. 
</p><p>Oni devas memori, ke la homaranismo tute ne volas anstataŭigi la 
ekzistantajn religiojn kaj templojn per iaj aliaj, ĝi volas nur krom la 
ekzistantaj kaj paralele kun ili fondi ankaŭ festojn, morojn kaj templojn 
neŭtralehomajn.   Estas vero, ke iom post iom (eble post tre longa tempo) la 
festoj kaj moroj neŭtrale-homaj paligados kaj elpuŝados la morojn gentajn, 
kaj la malaperantaj, ĉiam malpli kaj malpli ŝatataj religioj cedos iom post 
iom sian lokon al unu neŭtrale-homa kaj sincere kaj senhipokrite kredata 
religio; sed ĉu de tio ĉi ion perdos la religia ideo? 
</p><p>Vin, s-ro D, pri kiu mi scias, ke vi estas homo sincere kaj profunde 
religia, efektive kaj kore sindona pastro de Dio, &dash; vin mi demandas: se vi 
povus vin turni al tiu granda morala Forto, kiun ni nomas "Dio" kaj demandi 
Lin, ĉu Li preferas, ke la homoj havu multajn religiojn kaj tial malamadu 
sin reciproke kaj ĉiu diru, ke nur lia religio estas la vera, aŭ ke la 
homoj aranĝu inter si ponton, per kiu ĉiuj religioj povos iom post iom 
kunfandiĝi en unu religion, kaj ili konstruu templojn komunajn, en kiuj ili 
povos frate ellaboradi al si idealojn kaj morojn komunajn, &dash; kion Dio 
respondus?   Se vi estas certa, ke Li preferus la unuan, tiam batalu kontraŭ 
la homaranismo; sed se vi pensas, ke Li elektus la duan, tiam ... ne batalu 
por ni (ĉar mi komprenas, ke kiel pastro vi ne povas tion ĉi fari, almenaŭ 
nun), sed almenaŭ ne batalu kontraŭ ni, ĉar, batalante kontraŭ ni, vi 
batalos kontraŭ la volo de Tiu, al kiu vi ĉiam sincere kaj honeste servis. 
</p>
<signed>Homarano.</signed>
</body>
</text>

<!-- ##############  Nefermita letero al s-ro de Beaufront.    ############## -->

    <text type="article" rend="doc" id="homaranismo_4">
      <front>
        <docTitle>
          <titlePart>
	    Nefermita letero al s-ro de Beaufront. 
          </titlePart>
        </docTitle>
        <docImprint>
	  "ruslanda esperantisto" 1906 p.121-122
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>

	<p>Estimata Sinjoro!   Ĉar Vi tre ofte atakas la homaranismon, tial ni 
esperas, ke Vi ne rifuzos publikigi en Via estimata gazeto ankaŭ iom da 
vortoj de ni, homaranoj. 
</p><p>Ĉiujn kritikojn ni akceptas kun danko, ĉar ili, montrante al ni niajn 
erarojn, helpas al nia perfektiĝo.   Sed kelkaj lokoj en Viaj artikoloj 
prezentas nian aferon al la legantoj en malĝusta lumo, kaj tial ni estas 
devigitaj doni kelkan klarigon.   Ni tute ne intencas propagandi nian ideon 
per tiu ĉi nia letero, kaj tial ni tute ne parolos pri la esenco de la 
homoranismo kaj ni tute ne defendos la diversajn detalojn de nia afero.   Ni 
volas nur ĝustigi kelkajn punktojn ĝeneralajn. 
</p><p n="1" rend="1)">Tute erare Vi diras, ke la homaranoj konstruis sian tutan aferon sur 
la sukceso de la Bulonja kongreso.   La homaranismo estis preparata en la 
daŭro de tre multaj jaroj, kaj la impresoj de la Bulonja kongreso nur 
rapidigis nian decidon publikigi nian Deklaracion. 
</p><p n="2" rend="2)">Vi diras, ke ni naive esperas, ke la homaranismo donos al la homaro 
plenan pacon kaj feliĉon!   Tion ĉi saman oni antaŭ 18- 19 jaroj diris 
ankaŭ pri la esperantistoj.   Sed kredu al ni, ke ni tute ne estas tiel 
naivaj, kiaj Vi nin prezentas al la legantoj; ni scias tre bone, ke la 
homaranismo ne faros el la homoj anĝelojn, tiel same kiel la esperantistoj 
ĉiam sciis tion ĉi pri Esperanto.   Ni tute ne esperas ŝanĝi la korojn de 
tiuj homoj, kiuj ne volas pacon, &dash; ni volas nur: a) ebligi intergentan 
justecon kaj fratecon al tiuj tre multaj personoj, kiuj ĝin deziras kaj al 
kiuj la neekzistado de neŭtrala lingvo, religia kaj morala fundamento ĝis 
nun faris ĉian reciprokan fratiĝadon ne ebla; b) fiksi (kaj per komuna 
komunikiĝado konstante perfektigadi) precize formulitajn principojn, per 
kiuj povus sin gvidi tiuj personoj, kiuj en la koro sentas la necesecon de 
intergenta egaleco kaj frateco, sed konstante pekas kontraŭ ĝi simple nur 
pro nesufiĉa pripensado kaj pro nehavado de ia difinita programo. 
</p><p n="3" rend="3)">Vi diras, ke inter la esperantismo kaj la homaranismo ekzistas nenia 
parenceco!   Sed en tia okazo kial do Vi nin tiel atakas?   Kial Vi tiel 
timas ke la mondo intermiksos la ambaŭ ideojn?   Tiu ĉi Via timo ja tute 
klare devas pruvi al Vi, ke Vi senkonscie sentas, ke inter la ambaŭ ideoj 
ekzistas parenceco tre granda.   Lingvo Intemacia havas la celon krei inter 
la gentoj neŭtralan ponton en rilato lingva, la homaranismo volas krei tian 
saman ponton en ĉiuj rilatoj.   La homaranismo estas nur plifortigita 
esperantismo, kaj ĉiuj tion ĉi sentas kvankam ne ĉiuj volas tion ĉi 
laŭte diri.   Sed ĉu la deziro krei neŭtralan ponton inter la gentoj estas 
krimo?   Vi povas diri, ke la ponto, kiun ni proponas, havas en si diversajn 
erarojn, &dash; tion ĉi ni tute ne neas, kaj ni kun danko akceptas ĉiujn 
montrojn de la eraroj, por ke ni povu ilin forigi.   En la antaŭparolo al 
nia broŝuro estas ja skribite tre klare kaj per grandaj kaj dikaj literoj, 
ke la nuna teksto de nia Deklaracio estas nur provizora, por prezenti la 
esencon de nia afero, kaj la teksto definitiva estos fiksita nur iam poste, 
post matura komuna interkonsiliĝo.   Sed por kio ataki la tutan aferon en 
principo? 
</p><p>Se kontraŭ la homaranismo batalas tiaj esperantistoj, kiuj en Esperanto 
vidas nur rimedon por interŝanĝi ilustritajn poŝtajn kartojn aŭ por fari 
bonajn negocojn, aŭ eĉ por sukcese militi inter si &dash; ni ne mirus, sed se 
kontraŭ la homaranismo batalas tiaj esperantistoj, kiuj en esperanto ĉiam 
vidis ideon kaj kiuj por tiu ĉi ideo multe kaj ame laboris, &dash; tio ĉi 
ŝajnas al ni stranga. 
</p><p>Tiu ĉi strangeco tamen povas esti klarigata.   Unuj esperantistoj 
aprobas en Esperanto la internan ideon, sed aprobas ĝin nur ĝis certa 
grado, kaj ili timas, ke la homaranoj tiros ilin tro malproksimen; sed al 
tiuj ĉi personoj ni povas respondi: la homaranismo estas ja nia idealo 
privata, kiun ni al aliaj esperantistoj tute ne intencas altrudi.   Aliaj en 
sia koro aprobas la ideon en la plej alta grado, sed ili timas, ke la tuteco 
de la ideo ne estas atingebla, ke celado tro granda povas forŝiri de ni la 
celon pli malgrandan kaj la homaranismo povas pereigi Esperanton.   Sed tiam 
ili devas tion ĉi diri tute malkaŝe, kaj anstataŭ ataki aŭ moki nin per 
"profetoj" aŭ "verdaj roboj surŝutitaj per oraj steloj", ili devus paroli 
nur pri la danĝero.   Tiam ni respondus al ili: ni scias tre bone, ke se ni 
ne estos sufiĉe singardaj, la homaranismo povos alporti malutilon al 
Esperanto; sed kredu al ni, ke Esperanto estas por ni ne malpli kara ol por 
vi, ĝi estas por ni eĉ duoble kara, ĉar ne sole ni estas varmegaj 
esperantistoj, sed ni ankaŭ konscias, ke kun la pereo de la ideo de lingvo 
internacia devus perei la homaranismo mem, kiu estas ja plene bazita sur ĝi. 
Tial kredu al ni, ke ni agos sufiĉe singarde.   Nian broŝuron ni ĝis nun 
ne dissendis al la eksteresperantaj gazetoj, ni sendis ĝin nur al kelkaj 
gazetoj esperantistaj (al kelkaj ne-Esperantaj gazetoj ni faris sciigon pri 
nia afero nur kiel "provan balonon").   Kun propagando pli granda kaj publika 
ni elpaŝos nur tiam, kiam post matura interkonsiliĝo pri la detaloj de la 
homaranismo kaj pri la manieroj de propagando ni havos plenan certecon, ke 
tiu propagando ne estos danĝera por Esperanto. 
</p><p>Se Vi tamen timas, ke ni estos ne sufiĉe saĝaj kaj faros facilanimajn 
paŝojn, kiuj kompromitos Esperanton en la okuloj de "saĝaj" homoj, tiam en 
Viaj manoj restas ja ĉiam tre grava defendilo &dash; la "Deklaracio pri la 
Esperantismo" &dash; kaj kun tiu ĉi Deklaracio en la mano Vi povas tute klare 
montri al la mondo, ke la homaranismo estas afero tute privata, kiu por la 
tuta esperantistaro tute ne estas deviga, eĉ se la homaranismon publike 
propagandus la aŭtoro de Esperanto mem.   Se oni riproĉos al Vi, ke inter 
la esperantistoj troviĝas personoj, kiuj ne sole volas krei ponton inter la 
gentoj, sed estas eĉ tiel arogantaj, ke ili revas, ke tiu ĉi ponto iom post 
iom, post multaj jarcentoj, alkondukos eble al unuiĝo de la homaro, &dash; tiam 
respondu trankvile: ĉiu esperantisto havas la rajton havi private ideojn kaj 
idealojn, kiajn li volas, kaj por la frenezaj aŭ krimaj idealoj de unuj 
esperantistoj la aliaj ne respondas, tiel same kiel ekzemple oni ne povas 
kulpigi la fervojajn inĝenierojn, se troviĝas personoj, kiuj volas uzi la 
fervojon por iaj celoj "utopiaj". 
</p>

<signed>
    Kun respekto d-ro Aleksandro Naumann.<lb/>
    sekretario de la Unua Grupo Homarana.<lb/>
    Adreso: Varsovio, str. Kosikova, No 7.<lb/>
</signed>
</body>
</text>


<!-- ##############  Kion Zamenhof ne povis diri en Ĝenevo.     ############## -->

    <text  type="article" rend="doc" id="homaranismo_5">
      <front>
        <docTitle>
          <titlePart>
	    Kion Zamenhof ne povis diri en Ĝenevo. 
          </titlePart>
        </docTitle>
        <docImprint>
	  "la nica literatura revuo" 1959 n-ro 24, p.201-208 
          registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>

<p>Mi diris, ke, krom la oficiala esenco de la esperantismo, kiu estas 
esprimita en la Bulonja Deklaracio, la esperantismo enhavas ankoraŭ ideon 
internan, kiu ne estas deviga por ĉiuj, sed kiun memvole kulturas en si 
ĉiuj esperantistojidealistoj.   Tiun ĉi ideon ĉiu povas klarigi kaj 
formuli al si tiel, kiel diktas al li lia propra kapo kaj koro.   Permesu al 
mi, ke mi raportu al vi, kiamaniere m i komprenas tiun ideon. 
</p><p>Sed por eviti ĉiun malkompreniĝon, mi devas antaŭ ĉio atentigi vin, 
ke tio, pri kio mi nun parolos, prezentas miajn principojn pure personajn kaj 
privatajn.   Mi ne sole ne proponas al vi ilian akcepton, sed mi eĉ ne 
demandos vian opinion pri ili.   Mi simple nur raportos. 
</p><p>Mi parolos al vi pri tio, pri kio multaj el vi jam ion aŭdis &dash; nome 
pri la "Homaranismo".   Ne ektimu, sinjoroj!   Mi scias, ke oni prezentis al 
vi la aferon kiel ion teruran, kiel grandan danĝeron por Esperanto.   Estu 
paciencaj, aŭskultu kaj juĝu. 
</p><p>Mi neniam havis la intencon paroli en kongreso esperantista pri miaj 
privataj principoj kaj kredoj, kiuj estas formulitaj en la homaranismo. 
Antaŭ dek monatoj mi supozis, ke en la Ĝeneva kongreso mi eble en unu el la 
kunvenoj pure privataj priparolos miajn principojn; sed baldaŭ mi eĉ tiun 
ĉi mian intencon tute forĵetis.   Dezirante, ke la mondo vidu en mi nur la 
aŭtoron de Esperanto, mi decidis kaŝi por ĉiam mian nomon kiel iniciatoron 
de la homaranismo, mi transdonis mian principaron al kelkaj amikoj kaj mi 
petis ilin, ke ili laboru. 
</p><p>Sed la cirkonstancoj aranĝiĝis tiamaniere, ke mi estas nun devigata ne 
sole forigi mian kaŝitecon, sed eĉ fari tion ĉi tute publike. 
</p><p>En la komenco de tiu ĉi jaro, en la nomo de grupo da personoj, kiuj 
akceptis por si la nomon "Unua Grupo Homarana", aperis la unua broŝuro pri 
la homaranismo, kiu devis esti nur prova balono, por aŭskulti diversain 
opiniojn.   Sed malgraŭ ke en la broŝuro estis klare dirite, ke ĝia teksto 
estas nur provizora kaj poste perfektigota, kaj malgraŭ ke la broŝuro volis 
prezenti nur principaron tute privatan, al neniu altrudatan, kelkaj 
esperantistoj, anstataŭ trankvile kritiki la aferon, komencis akran atakadon 
kontraŭ ĝi.   Tiuj ĉi atakoj devigis min forigi mian kaŝitecon, ĉar plua 
kaŝiteco povus pensigi, ke mi kaŝas min kontraŭ la batoj, aŭ ke mi hontas 
kaj timas konfesi publike miajn principojn; kaj ĉar oni baldaŭ komencis 
rakontadi, ke la iniciatoro de la homaranismo estas la aŭtoro de Esperanto 
kaj ke mi havas iajn kontraŭnaturajn principojn, kiuj baldaŭ pereigos la 
tutan aferon Esperantan, tial &dash; por meti finon al ĉiuj suspektoj kaj 
malĝustaj famoj &dash; mi en la lasta monato antaŭ la kongreso decidis 
proklami miajn principojn tute publike en mia kongresa parolo. 
</p><p>Tiujn ĉi principojn mi nun prezentos al vi en formo de Deklaracio, kiun 
mi kaj miaj samprincipanoj akceptis por ni.   Sed mi ripetas, ke la 
Deklaracio, kiun mi legos al vi, prezentas principojn pure privatajn de mi 
kaj de la Unua Grupo Homarana; por la mondo esperantista ili havas nenion 
devigan. 
</p><p>La Homaranismo estas celado al pura homeco kaj al absoluta intergenta 
justeco kaj egaleco.   En ĉiu lando tiu gento, kiu prezentas la plimulton 
kaj kutimis regi super la aliaj gentoj, longe ne komprenos la homaranismon; 
sed neniu gento povas scii, kio estos kun ĝi morgaŭ, kaj, pli aŭ malpli 
frue, ĉiuj honestaj homoj konvinkiĝos, ke regado per fortoj konvenas al 
bestoj, sed ne al homoj, kaj ke paca vivado sur la tero kaj ĉeso de militoj 
estas ebla ne per malfortikaj kaj maljustaj kompromisoj, sed nur per justeco 
absoluta, egala por ĉiuj gentoj, lokoj kaj tempoj.   Tian justecon penas 
esprimi la Deklaracio de la Homaranoj. 
</p><p>Ĉar pro tiu aŭ alia nelerta aŭ nepreciza esprimo en la Deklaracio la 
malamikoj de la homaranismo atakas la tutan esencon de la afero, tial mi 
ripetas la vortojn, kiuj per grandaj kaj grasaj literoj estis presitaj en la 
unua broŝuro pri la homaranismo, nome: la nuna teksto de la Deklaracio estas 
nur provizora; la definitiva teksto estos fiksita nur iam poste, post sufiĉe 
matura interkonsiliĝo inter ĉiuj grupoj homaranaj. 
</p>

<div type="declaration">
   <head>DEKLARACIO DE HOMARANO</head> 
<p n="1" rend="1.">Mi estas homo, kaj por mi ekzistas nur idealoj pure homaj kaj idealoj 
honeste patrolandaj; ĉiajn idealojn genteŝovinismajn, kiuj semas malamon 
inter la gentoj kaj celas la regadon de unu gento super aliaj, mi rigardas 
nur kiel grupan egoismon, kiu pli aŭ malpli frue devas malaperi kaj kies 
malaperon mi devas akceladi laŭ mia povo. 
</p><p n="2" rend="2.">Mi kredas, ke ĉiuj gentoj estas egalrajtaj partoj de la homaro, kaj mi 
taksas ĉiun homon nur laŭ lia persona valoro kaj agoj, sed ne laŭ lia 
deveno.   Ĉian ofendadon aŭ persekutadon de homo pro tio, ke li naskiĝis 
de alia gento, kun alia lingvo aŭ religio ol mi, mi rigardas kiel 
barbarecon. 
</p><p n="3" rend="3.">Mi kredas, ke ĉiu lando apartenas ne al tiu aŭ alia gento, sed plene 
egalrajte al ĉiuj ĝiaj konstantaj loĝantoj, kian ajn lingvon aŭ religion 
ili havas; la intermiksadon de la interesoj de lando kun la interesoj de tiu 
aŭ alia gento, lingvo aŭ religio mi rigardas kiel restaĵojn el la tempoj 
barbaraj, kiam ekzistis nur rajto de pugno kaj glavo. 
</p><p n="4" rend="4.">Mi kredas, ke en sia familia vivo ĉiu homo havas plenan naturan kaj 
nedisputeblan rajton paroli, kian lingvon aŭ dialekton li volas, kaj 
konfesi, kian religion li volas; sed en komunikiĝado kun homoj de alia 
deveno li devas, kiom ĝi estas ebla, celadi al uzado de lingvo 
neŭtrale-homa kaj al vivado laŭ religiaj principoj neŭtrale-homaj.   Ĉiun 
celadon de unu homo altrudi al aliaj homoj sian lingvon aŭ religion, se tion 
ĉi ne postulas absoluta neceseco, mi rigardas kiel barbarecon. 
</p><p n="5" rend="5.">Mia patrujo mi nomas tiun regnon, aŭ en granda regno ankoraŭ speciale 
tiun provincon, en kiu mi naskiĝis, aŭ en kiu mi por ĉiam enloĝiĝis, kaj 
mi neniam devas nomi mia patrujo ian fremdan teritorion pro tio, ke tie pleje 
loĝas aŭ iam regis mia gento.   Sed por ke en mia patrujo unuj filoj ne 
estu rigardataj kiel mastroj, kaj aliaj tiel same naturaj filoj ne estu 
rigardataj kiel fremduloj kaj ne bezonu revi pri alia patrujo, mi devas ĉiam 
celadi al tio, ke nek mia regno, nek mia provinco portu la nomon de ia gento, 
sed ĝi portu nomon neŭtrale-geografian. 
</p><p n="6" rend="6.">Patriotismo aŭ servado al la patrujo mi nomas nur la servadon al la 
bono de ĉiuj miaj sampatrujanoj, de kia ajn deveno, lingvo aŭ religio ili 
estas, la servadon speciale al la gentaj interesoj, lingvo aŭ religio de tiu 
loĝantaro, kiu en la lando prezentas la plimulton, mi neniam devas nomi 
patriotismo. 
</p><p n="7" rend="7.">Konforme al la principo, ke unuj regnanoj, eĉ se ili prezentas en la 
lando grandegan plimulton, ne havas moralan rajton altrudi sian lingvon aŭ 
religion al la aliaj regnanoj, mi devas penadi, ke en mia lando ĉiu gento 
havu la rajton fondi por siaj membroj lernejojn kaj aliajn instituciojn kun 
sia lingvo kaj sia religio, sed ke por ĉiuj regnanoj, kiuj ne deziras uzadi 
tiun aŭ alian gentan lingvon aŭ religion, ekzistu lernejoj kaj institucioj 
kun neŭtrale-homa lingvo internacia kaj kun moroj kaj festoj neŭtrale-homaj 
aŭ neŭtrale-regnaj. 
</p><p n="8" rend="8.">Mia nacio mi nomas la tutecon de ĉiuj homoj, kiuj loĝas mian patrujon, 
de kia ajn deveno, lingvo aŭ religio ili estas; la aron de ĉiuj homoj, kiuj 
havas saman devenon, kiel mi, mi nomas mia gento.   Mian nacion mi neniam 
devas nomi per la nomo de ia gento, mi devas ĉiam nomi ĝin per la 
neŭtrale-geografia nomo de mia patrujo; se mia patrujo ne havas ankoraŭ 
alian nomon, krom nomo genta, mi devas anstataŭ la esprimo "tia nacio" uzadi 
la esprimon "tialanda nacio". 
</p><p n="9" rend="9.">Mia lingvo mi nomas tiun lingvon, kiun mi persone plej bone scias kaj 
plej volonte uzas, kaj en la elekto de tiu ĉi lingvo mi havas plenan 
liberecon.   La lingvon, kiun mi parolis en mia infaneco kun miaj gepatroj, 
mi nomas mia lingvo gepatra; la lingvon, kiun mi uzas en mia familio, mi 
nomas mia lingvo familia; la lingvon, kiu apartenas al mia gento, mi nomas 
mia lingvo genta; sed nenian lingvon mi devas nomi mia lingvo nacia aŭ 
landa, ĉar, kvankam estas tre aprobinde, se ĉiuj loĝantoj de unu lando 
memvole uzas unu lingvon, tamen en principo nenia lando nek ĝia loĝantaro 
devas esti ligita kun la lingvo de unu el ĝiaj gentoj.   Krom mia persona 
lingvo mi devas posedi ankaŭ lingvon interna^cian, por ke mi sen genta 
altrudemeco povu ĝin uzi en komunikiĝoj kun tiuj personoj, por kiuj mia 
propra lingvo estas fremda. 
</p><p>Rimarko.   Ĝis la tempo, kiam la demando pri lingvo internacia estos 
decidita per aŭtoritata interkonsento de la rigistaroj, la demandon pri tio, 
kiu lingvo devas esti rigardata kiel neŭtrala, ĉiu grupo homarana povas 
decidi laŭ sia propra bontrovo. 
</p><p n="10" rend="10.">Mia religio mi nomas tiun religion aŭ filozofian sistemon, en kiu mi 
naskiĝis, aŭ kiun mi memvole akceptis; sed al ĝia nomo mi devas ĉiam 
aldoni la nomon "homarana" por montri, ke mi konfesas ĝin laŭ la religiaj 
principoj de la homaranismo, kiuj konsistas en jeno: 
</p><p n="10a" rend="a)">Sub la nomo Dio, kiam mi uzas tiun ĉi vorton, mi komprenas tiun 
misteran plej altan Forton, kiu regas la mondon kaj kies esencon ĉiu havas 
rajton klarigi al si tiel, kiel diktas al li lia eklezio, se li estas homo 
kredanta, aŭ lia ŝago kaj koro, se li estas liberpensulo.   Neniam mi devas 
altrudi mian ideon pri Dio al aliaj personoj, kiuj havas pri Dio alian ideon 
ol mi. 
</p><p n="10b" rend="b)">Kiel fundamentan, por ĉiuj homoj devigan religian leĝon mi rigardas 
la regulon: "agu kun aliaj tiel, kiel vi deziras, ke aliaj agu kun vi, kaj 
aŭskultu ĉiam la voĉon de via konscienco".   La tutan ceteran parton de 
ĉiu religio mi rigardas kiel parton eklezian, kiun ĉiu havas la rajton 
plenumadi laŭ la montroj de lia propra eklezio, se li estas homo kredanta, 
aŭ rigardadi kiel morojn de lia gento, se li estas liberpensulo.   Neniam mi 
devas mallaŭdi iun pro lia religio, se li naskiĝis en ĝi kaj ne volas 
perfidi sian genton, ĉar en ĉiu religio oni povas esti homo bona aŭ 
malbona; neniam mi devas ofendi la religian senton de persono, havanta alian 
religion aŭ kredon ol mi; neniam mi devas atribui al iu mian propran 
religion aŭ kredon. 
</p><p n="10c" rend="c)">Konsciante, ke neniu havas la rajton altrudi al alia la morojn kaj 
festojn de sia religio, mi povas plenumadi la morojn de mia religio en mia 
vivo persona kaj familia, sed en komunikiĝado kun homoj de aliaj religioj mi 
devas &dash; kiom ĝi ne kontraŭas al miaj religiaj konvinkoj &dash; plenumadi 
morojn kaj festojn neŭtrale-homajn, akceptitajn per reciproka interkonsento 
de homaranoj de diversaj religioj. 
</p><p n="11" rend="11.">Konsciante, ke la ĉefa celo de ĉiu honesta religio devas esti 
fratigado de la homoj, kaj ke la malamo inter la homoj neniam ĉesos, ĝis la 
homoj alkutimiĝos apartigadi la fundamentajn religiajn leĝojn, enskribitajn 
egaltekste en la koro de ĉiu homo, de la leĝoj ekleziaj, prezentantaj 
privatan apartenaĵon de ĉiu eklezio aparte &dash; mi devas helpi al tio, ke en 
mia urbo, kiam la nombro de la homaranoj en ĝi estos sufiĉe granda, 
paralele kun la temploj de la diversaj eklezioj ekzistu ankaŭ templo 
neŭtrale-homa, en kiu diversaj religie etikaj demandoj estos priparolataj en 
spirito neŭtrale-homa, sen iaj gente-ekleziaj almiksaĵoj, kaj kie sen ia 
peko kontraŭ siaj religiaj konvinkoj povos frate kunvenadi homoj de ĉiuj 
religioj kaj de ĉiuj filozofiaj sistemoj, kaj tie kune kaj reciproke 
tolereme servi al tiu granda morala Forto, kiun ĉiu el ni sentas, kvankam 
ĉiu malsame nomas kaj prezentas. 
</p><p n="12" rend="12.">Konsciante, ke neniaj eĉ plej bonaj teoriaj principoj havas ian forton, 
se ili ne estas konstante aplikataj praktike, mi devas aparteni al ia grupo 
homarana kaj partopreni persone aŭ per korespondado en ĝiaj kunvenoj, kiuj 
havas la karakteron de senĝenaj amikaj kunvenoj de samprincipanoj.   En tiuj 
kunvenoj mi devas, kiom ĝi estas ebla, uzadi lingvon neŭtrale-homan kaj 
morojn neŭtrale-homajn.
</p>
</div>

<div type="final">
<p>Sinjorinoj kaj Sinjoroj!   Mi klarigis al vi, kiamaniere mi persone 
komprenas la internan ideon de la esperantismo, mi, kiu de la infaneco ĝis 
nun ĉiam vidis antaŭ mi murojn interpopolajn, kaj kies tuta vivo estis 
ĉiam ligita kun la ideo de Esperanto.   Sed mi esprimis al vi mian opinion 
tute privatan, kiun ĉiu el vi povas akcepti aŭ malakcepti.   Tiuj el vi, 
kiuj mian opinion pri la interna ideo de la esperantismo trovas neĝusta, 
povas simple ne akcepti ĝin, kaj ili tute ne devas timi de la homaranismo 
ian danĝeron por Esperanto, ili povas montri al la tuta mondo la Bulonjan 
Deklaracion kaj diri al la mondo, ke la homaranismo prezentas ne la 
principaron de la tuta esperantistaro, sed nur la tute privatan principaron 
de tiu esperantista partio, kiu nomas sin homaranoj, kaj al kiu tute private 
apartenas ankaŭ la aŭtoro de Esperanto, kiu, simile al ĉiu homo, havas ja 
la rajton posedi siain privatajn principojn; sed tiuj el vi, kiuj trovas, ke 
mia opinio pri la ideo de la esperantismo estas ĝusta, ne lasu vin konfuzi, 
ne timu la atakontajn ŝovinistojn aŭ rutinulojn, kredu, ke de iliaj 
senkaŭzaj atakoj Esperanto ne pereos, kiel ĝi ne pereis ĝis nun, malgraŭ 
multaj miloj da atakantoj.   Ni respondadu al ili kuraĝe: "Tiun kulpon kaj 
hontigon, kiun vi ĵetas sur nin, ni ĝin akceptas malkaŝe kaj fiere, ĉar 
en nia celado, kiu tiel malplaĉas al vi, ni vidas nenion krom bela kaj 
bona."   Amikoj, ne timu konstante pri tio, kion diros la sensence kritikanta 
kaj grimacanta rutina mondo, sed agu ĉiam tiel, kiel diktas al vi via 
konscienco kaj koro.   Kredu, ke ĉio, kio per si mem estas bona kaj justa, 
malgraŭ ĉiuj insultoj pli aŭ malpli frue devas venki kaj nepre venkos. 
En la daŭro de dek naŭ jaroj ni ĉiam kantadis pri la nova sento, kiu venis 
en la mondon &dash; nun, ni ne fariĝu timuloj, kaj laŭ la vortoj de nia himno 
ni ne ĉesu labori por nia idealo de intergenta frateco, "ĝis la bela sonĝo 
de l' homaro por eterna ben' efektiviĝos!"
</p>
</div>
</body>
</text>

<!-- ##############  Homaranismo     ############## -->

    <text type="article" rend="doc" id="homaranismo_6">
      <front>
        <docTitle>
          <titlePart>
	    Homaranismo
          </titlePart>
        </docTitle>
        <docImprint>
	  verkita de L. L. Zamenhof en majo 1913
          registrita far <name>VASTALTO</name> en <date>1991-07-05</date>
	  registrita de <name>HIROTAKA Masaaki</name>
          je <date>1992-09-09</date>
        </docImprint>
      </front>
      <body>

<div type="foreword">
  <head>Antaŭparolo</head> 
<p>La ĉi tie donata Deklaracio prezentas mian politika-religian kredon. 
</p><p>Ĉar oni konas min kiel aŭtoron de Esperanto, tial multaj personoj eble 
identigos la homaranismon kun Esperanto aŭ kun la tiel nomata "interna ideo 
de esperantismo" &dash; tio tamen estus eraro.   Dum la esenco de Esperanto 
estas plena neŭtraleco kaj la esperantisma ideo prezentas nur ne difintan 
fratecan senton kaj esperon, kiujn nature naskas la renkontiĝado sur 
neŭtrala lingva fundamento kaj kiujn ĉiu esperantisto havas plenan rajton, 
ne sole komentarii al si tiel, kiel li volas, sed eĉ ĝenerale akcepti aŭ 
ne akcepti ilin &dash; la homaranismo estas speciala kaj tute difinita 
politika-religia programo, kiu prezentas mian kredon pure privatan kaj la 
aliajn esperantistojn tute ne koncernas. 
</p><p>Mi antaŭvidas tre bone, ke la malamikoj de Esperanto uzos mian 
deklaracion pri homaranismo kiel batalilon kontraŭ Esperanto, kaj mian pure 
privatan principaron ili prezentos al la mondo kiel devigan principaron de 
ĉiuj esperantistoj.   Tio estas la kaŭzo, pro kiu mi dum tre longa tempo 
havis la intencon aŭ tute ne publikigi mian kredon, aŭ publikigi ĝin 
anonime.   Sed mi forĵetis tiun intencon, ĉar mi trovis, ke tio estus 
nepardoninda senkuraĝeco.   Tamen, por tute liberigi la esperantistojn de 
ĉia suspektebla solidareco kun miaj privataj politikaj kaj religiaj 
konvinkoj, mi dum la oka universala kongreso de Esperanto publike formetis de 
mi ĉian oficialan rolon en la aferoj de Esperanto. 
</p><p>Ne por la celo de propagando mi publikigas nun mian kredon; mi simple 
deziras, ke miaj amikoj konu mian kredon, por ke ilin ne mirigu mia rilato al 
tiu aŭ alia politika aŭ religia demando kaj por ke la personoj, kiuj havas 
la samajn principojn kiel mi, sciu ke ni estas samprincipanoj. 
</p>

<signed>
  Varsovio, <date>Majo 1913.</date> 
  <name>L. L. Zamenhof </name>
</signed>
</div>

  <div type="declaration">
<head>Deklaracio pri Homaranismo</head> 
<p>Mi estas homarano: tio signifas, ke mi gvidas min en la vivo per la 
sekvantaj principoj: 
</p>
<p n="1" rend="I.">Mi estas homo, kaj la tutan homaron mi rigardas kiel unu familion; la 
dividitecon de la homaro en diversajn reciproke malamikajn gentojn kaj 
gentreligiajn komunumojn mi rigardas kiel unu el la plej grandaj malfeliĉoj, 
kiu pli aŭ malpli frue devas malaperi kaj kies malaperon mi devas akceladi 
laŭ mia povo. 
</p><p n="2" rend="II.">Mi vidas en ĉiu homo nur homon, kaj mi taksas ĉiun homon nur laŭ lia 
persona valoro kaj agoj.   Ĉian ofendadon aŭ premadon de homo pro tio, ke 
li apartenas al alia gento, alia lingvo, alia religio aŭ alia socia klaso ol 
mi, mi rigardas kiel barbarecon. 
</p><p n="3" rend="III.">Mi konscias, ke ĉiu lando apartenas ne al tiu aŭ alia gento, sed plene 
egalrajte al ĉiuj siaj loĝantoj, kian ajn supozatan devenon, lingvon, 
religion aŭ socian rolon ili havas; la identigadon de la interesoj de lando 
kun la interesoj de tiu aŭ alia gento aŭ religio kaj la pretekstadon de iaj 
historiaj rajtoj, kiuj permesas al unu gento en la lando regi super la aliaj 
gentoj kaj forrifuzi al ili la plej elementan kaj naturan rajton je la 
patrujo, mi rigardas kiel restaĵon el la tempoj barbaraj, kiam ekzistis nur 
rajto de pugno kaj glavo. 
</p><p n="4" rend="IV.">Mi konscias, ke ĉiu regno kaj ĉiu provinco devas porti nomon 
neŭtrale-geografian, sed ne la nomon de ia gento, lingvo aŭ religio, ĉar 
la gentaj nomoj, kiujn portas ankoraŭ multaj landoj de la malnova lando, 
estas la ĉefa kaŭzo, pro kiu la loĝantoj de unu supozata deveno rigardas 
sin kiel mastrojn super la loĝantoj de alia deveno.   Ĝis la tempo, kiam 
tiuj landoj ricevos nomojn neŭtralajn, mi devas almenaŭ en interparolado 
kun miaj samprincipanoj nomi tiujn landojn laŭ iliaj ĉefurboj kun aldono de 
la vortoj "regno", "provinco" k.t.p. 
</p><p n="5" rend="V.">Mi konscias, ke en sia privata vivo ĉiu homo havas plenan kaj 
nedisputeblan rajton paroli tiun lingvon aŭ dialekton, kiu estas al li plej 
agrabla, kaj konfesi tiun religion, kiu plej multe lin kontentigas, sed en 
komunikiĝado kun homoj de aliaj lingvoj aŭ religioj li devas peni uzi 
lingvon neŭtralan kaj vivi laŭ etiko kaj moroj neŭtralaj.   Mi konscias, 
ke por samregnanoj kaj samurbanoj la rolon de lingvo neŭtrala povas ludi la 
lingvo regna aŭ tiu kultura lingvo, kiun parolas la plimulto de la lokaj 
loĝantoj, sed ke tio devas esti rigardata nur kiel prooportuneca cedo de la 
malplimulto al la plimulto, sed ne kiel ia humiliga tributo, kiun ŝuldas 
gentoj mastrataj al gentoj mastrantaj.   Mi konscias, ke en tiaj lokoj, kie 
batalas inter si diversaj gentoj, estas dezirinde, ke en la publikaj 
institucioj estu uzata lingvo neŭtrale-homa, aŭ ke almenaŭ krom la 
gentlingvaj kulturejoj tie ekzistu ankaŭ specialaj lernejoj kaj kulturaj 
institucioj kun lingvo neŭtrale-homa, por ke ĉiuj dezirantoj povu ĉerpi 
kulturon kaj eduki siajn infanojn en senŝovinisma spirito neŭtrale-homa. 
</p><p n="6" rend="VI.">Ĉar mi konscias, ke la reciproka malpaco inter la homoj neniam ĉesos, 
ĝis la homoj alkutimiĝos starigi la nomon "homo" pli alte, ol la nomon de 
gento, kaj ĉar la tro nepreciza vorto "popolo" ofte donas kaŭzon al genta 
ŝovinismo, disputoj kaj malbonuzoj kaj ofte malame dividas inter si la 
filojn de la sama lando aŭ eĉ de la sama gento, tial je la demando, al kiu 
popolo mi alkalkulas min, mi respondas: mi estas homarano; nur tiam, kiam oni 
demandas min speciale pri mia regno, provinco, lingvo, deveno aŭ religio, mi 
donas pri tio precizajn respondojn. 
</p><p n="7" rend="VII.">Mia patrolando mi nomas tiun landon, en kiu mi naskiĝis; mia hejmlando 
mi nomas tiun landon, en kiu mi estas konstanta, fikshejma loĝanto.   Sed 
ĉar pro la nedifiniteco de la vorto "lando" la vortoj "patrolando" kaj 
"hejmlando" estas neprecizaj kaj ofte kaŭzas disputojn kaj malpacon kaj 
malamike disigas inter si la filojn de la sama terpeco, tial en ĉiuj dubaj 
okazoj mi evitas tiujn neprecizajn vortojn kaj uzas anstataŭ ili la pli 
precizajn vortojn "patruja regno", "patruja regiono", "patruja urbo", "hejma 
regno", "hejma regiono", "hejma urbo". 
</p><p n="8" rend="VIII.">Patriotismo mi nomas la servadon al la bono de ĉiuj miaj samhejmanoj, 
kian ajn devenon, lingvon, religion aŭ socian rolon ili havas.   La servadon 
speciale al la interesoj de unu gento aŭ la malamon kontraŭ alihejmuloj mi 
neniam devas nomi patriotismo.   Mi konscias, ke profunda amo al sia patrujo 
kaj al sia hejmo estas afero tute natura kaj komuna al ĉiuj homoj, kaj nur 
nenormalaj eksteraj cirkonstancoj povas paralizi tiun tute naturan senton. 
Tial se en mia hejmo ĉiuj laboroj estas ekspluatataj por la oportuneco aŭ 
gloro de unu speciala gento kaj tio paralizas mian entuziasmon por socia 
laborado aŭ eĉ devigas min revi pri alia hejmlando, mi ne devas malesperi, 
sed mi devas min konsoli per la kredo, ke la nenormala stato en mia hejmo pli 
aŭ malpli frue pasos kaj miaj filoj aŭ nepoj plene ĝuos tiun fortigan 
entuziasmon, kiun en mi paralizis la maljusteco de miaj samhejmanoj. 
</p><p n="9" rend="IX.">Konsciante, ke lingvo devas esti por la homo ne celo, sed nur rimedo, ne 
disigilo, sed unuigilo, kaj ke la lingva ŝovinismo estas unu el la ĉefaj 
kaŭzoj de malamo inter la homoj, mi neniam gentan lingvon aŭ dialekton 
devas rigardi kiel mian sanktaĵon, kiel ajn mi ĝin amus, nek fari el ĝi 
mian batalan standardon.   Kiam oni min demandas speciale pri mia lingvo 
gepatra, mi nomas senŝovinisme tiun lingvon aŭ dialekton, en kiu mi en mia 
infaneco parolis kun miaj gepatroj; kiam oni min demandas speciale pri mia 
lingvo persona, mi &dash; gvidante min per neniaj ŝovinismaj konsideroj &dash; 
nomas tiun lingvon, kiun mi persone plej bone posedas aŭ plej volonte uzas; 
sed kia ajn estas mia lingvo gepatra aŭ persona, mi devas posedi ankaŭ tiun 
neŭtrale-homan lingvon, kiun miaj samtempuloj uzas por rilatoj intergentaj, 
por ke mi ne bezonu miakulpe altrudi al aliuloj mian lingvon kaj por ke mi 
havu moralan rajton deziri, ke aliuloj ne altrudu al mi sian, kaj por ke mi 
povu sur senŝovinisma bazo servi al la kulturo neŭtrale-homa. 
</p><p n="10" rend="X.">Konsciante, ke religio devas esti nur afero de sincera kredo, sed ne 
ludi la rolon de hereda genta disigilo, mi nomas mia religio nur tiun 
religion aŭ religianstataŭantan sistemon, je kiu mi efektive kredas.   Sed 
kia ajn estas mia religio, mi konfesas ĝin laŭ neŭtrale-homaj principoj 
"homaranaj", kiuj konsistas en jeno: 
</p><p n="10a" rend="a)">La plej altan por mi ne kompreneblan Forton, kiu estas la kaŭzo de 
la kaŭzoj en la mondo materia kaj morala, mi povas nomi per la nomo "Dio" 
aŭ per alia nomo, sed mi konscias, ke la esencon de tiu Forto ĉiu havas la 
rajton prezenti al si tiel, kiel diktas al li lia prudento kaj koro aŭ la 
instruoj de lia eklezio.   Neniam mi devas malami aŭ persekuti iun pro tio, 
ke lia kredo pri Dio estas alia ol mia. 
</p><p n="10b" rend="b)">Mi konscias, ke la esenco de la veraj religiaj ordonoj kuŝas en la 
koro de ĉiu homo sub la formo de konscienco, kaj ke la ĉefa por ĉiuj homoj 
deviga principo de tiuj ordonoj estas: agu kun aliuloj tiel, kiel vi dezirus, 
ke aliuloj agu kun vi: ĉion alian en la religio mi rigardas kiel aldonojn, 
kiujn miksite kun legendoj donis al ni diversgentaj grandaj instruintoj de la 
homaro, kaj kiel morojn, kiuj estas starigitaj de homoj kaj kies plenumado 
aŭ neplenumado dependas de nia volo. 
</p><p n="10c" rend="c)">Se mi kredas je neniu el la ekzistantaj revelaciaj religioj, mi ne 
devas resti en iu el ili sole pro motivoj gentaj kaj per mia restado erarigi 
homojn pri miaj konvinkoj kaj herede nutri per senfinaj generacioj 
intergentan disecon, sed mi devas &dash; se la leĝoj de mia lando permesas &dash; 
malkaŝe kaj oficiale nomi min "liberkreda", ne identigante tamen la 
liberkredon speciale kun ateismo, sed rezervante al mia kredado plenan 
liberecon.   Kiam en mia loĝloko ekzistos komuninterkonsente aranĝita, 
plenforme organizita samgenta kaj sendoktrina komunumo de liberkredantoj, al 
kiu mi povas aliĝi kun plena kontenteco por mia konscienco kaj por la 
bezonoj de mia koro, tiam &dash; por fiksi fortike kaj precize mian religian 
neŭtralecon kaj savi mian posteularon kontraŭ senprogrameco kaj konsekvence 
kontraŭ refalo en gente-religian ŝovinismon, mi devas aliĝi al tiu 
liberkreda komunumo tute oficiale kaj heredigeble kaj akcepti por mi ĝian 
neŭtralan nomon, ĝiajn komunumajn aranĝojn, ĝiajn nedevigajn 
neŭtrale-homajn festojn kaj morojn, ĝian neŭtrale-homan kalendaron k.t.p.; 
ĝis tiu tempo mi povas resti oficiale alskribita al tiu religio, en kiu mi 
naskiĝis, sed mi devas ĉiam aldoni al ĝia nomo la vorton "liberkreda", por 
montri, ke mi alkalkulas min al ĝi nur provizore, laŭmore kaj administre. 
</p>
</div>
</body>
</text>
</group>
</text>
</TEI.2>
